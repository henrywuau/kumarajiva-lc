十誦律卷第一初誦之一
　後秦北印度　三藏
弗若多羅共羅什譯　
明四波羅夷法之一
佛在毘耶離國去城不遠有一聚落是中有
長者子名須提那加蘭陀子富貴多財種種
成就自歸三寶爲佛弟子厭世出家剃除鬚
髮被著法服而作比丘遠離郷土到憍薩羅
國一處安居時世飢饉乞食難得諸人民妻
子尚乏飮食何況能與諸乞求人時須提那
作是念此大飢饉乞求難得我等諸親里多
饒財富當因我故布施作福今正是時作是
念已夏安居過三月自恣竟作衣畢著衣持
鉢還毘耶離經遊諸國至本聚落晨朝時到
著衣持鉢入村乞食至親里舍爲諸比丘各各
勸與種種飮食自行頭陀受乞食法次乞食
已還到自舍而作是言先許當還我今來歸
作是語已便駃出去其家小婢見其駃去
即馳往白須提那母向須提那入門便去其
母念言須提那入門即去或能愁憂欲還捨
戒不樂梵行我今當往教令還家自恣五欲
布施作福作是念已往到其所語須提那汝
若愁憂不樂梵行欲捨戒者便來還家受五
欲樂布施作福即答母言我無愁憂不欲捨
戒不厭梵行亦不欲捨沙門之法心樂梵行
其母自念我雖口言不廻其心當語其婦言
汝淨潔時到則來報我便往語之婦言如是
受其母教淨潔時到往報母言今何所作
時母教言本須提那所喜衣服嚴飾之具悉
皆著來受教還房著其所喜衣服嚴具母即
將到須提那所便作是言汝若愁憂不樂梵
行欲捨戒者當自還家受五欲樂布施作福
佛法難成出家勤苦即答母言我不愁憂心
不動轉自樂修梵行不樂五欲母言善哉須
提那汝樂梵行不欲捨戒者今婦時到當留
續種若家無嗣所有財物悉當入官爾時
世尊未結此戒是須提那即便心動答母言
爾母即避去便將其婦屏處行婬如是再
三尋時懷妊有福徳子月滿而生名曰續
種至年長大信樂佛法出家學道勤行精進
逮得漏盡成阿羅漢時須提那既行婬已心
生疑悔愁憂色變無有威徳默然低頭垂肩
迷悶不樂言説時知識比丘來相問訊在一
面坐問須提那汝先有威徳顏色和悦樂修
梵行今何以故愁憂色變默然低頭迷悶不
樂汝身爲病爲私屏處作惡業耶須提那
言我身無病私屏作惡業故心有愁憂時諸
比丘漸漸急問便自廣説如上因縁諸比丘
聞已種種因縁呵須提那言汝應愁苦憂
悔乃作如是私屏惡業汝所作事非沙門法
不隨順道無欲樂心作不淨行出家之人所
不應作汝不知佛世尊以種種因縁呵欲欲
想欲欲欲覺欲熱以種種因縁稱讃斷欲捨
欲想滅欲熱佛常説法教人離欲汝尚不應
生心何況乃作起欲恚癡結縛根本不淨惡
業時諸比丘種種呵已向佛廣説佛以是事
集比丘僧諸佛常法知而故問或有知而
不問有知時問有知時不問有益事問無
益事不問有因縁問佛世尊知彼時以正
念安慧問須提那汝實作是事不答言實作
世尊佛以種種因縁呵責須提那言汝所作
事非沙門法不隨順道無欲樂心作不淨行
出家之人所不應作汝愚癡人不知我以種
種因縁呵欲欲想欲欲欲覺欲熱種種因縁
稱讃斷欲捨欲想滅欲熱我常説法教人離
欲汝尚不應生心何況乃作起欲恚癡結縛
根本不淨惡業語諸比丘是愚癡人開諸漏
門寧以身分内毒蛇口中終不以此觸彼女
身佛如是種種因縁呵已語諸比丘以十利
故爲諸比丘結戒攝僧故極好攝故僧安樂
住故折伏高心人故有慚愧者得安樂故不
信者得淨信故已信者増長信故遮今世惱
漏故斷後世惡故梵行久住故從今是戒
應如是説若比丘同入比丘學法不捨戒行
婬法是比丘得波羅夷不共住
佛在舍衞國有一比丘名跋耆子不捨戒戒
羸不出還家作婬後欲出家自作是念我當
先往問諸比丘得出家不不得則止作是
念已問諸比丘諸比丘疑以此白佛佛言有
人不捨戒戒羸不出還家作婬可得出家更
作比丘從今是戒應如是説若比丘同入
比丘戒法不捨戒戒羸不出作婬法是比
丘得波羅夷不應共住
佛在舍衞國爾時憍薩羅國有一比丘獨住
林中有雌獼猴常數來往此比丘所比丘即
與飮食誘之獼猴心軟便共行婬是比丘多
有知識來相問訊在一面坐時獼猴來欲行
婬一一看諸比丘面次到所愛比丘前住諦
視其面時此比丘心恥不視獼猴獼猴尋瞋
攫其耳鼻傷破便去時諸比丘急問其故便
自廣説如上因縁諸比丘以種種因縁呵責
汝所作事非沙門法不隨順道無欲樂心作
不淨行出家之人所不應作汝不知佛以種
種因縁呵欲欲想欲欲欲覺欲熱以種種因縁
稱讃斷欲捨欲想滅欲熱佛常説法教人離
欲汝尚不應生心何況乃作起欲恚癡結縛
根本不淨惡業時諸比丘種種因縁呵責已
往詣佛所向佛廣説爾時世尊以是因縁集
比丘僧知而故問是比丘汝實作是事不答
言實作世尊佛以種種因縁呵責汝所作事
非沙門法不隨順道無欲樂心作不淨行出
家之人所不應作汝愚癡人不知我以種種
因縁呵欲欲想欲欲欲覺欲熱種種因縁稱
讃斷欲捨欲想滅欲熱我常説法教人離欲
汝尚不應生心何況乃作起欲恚癡結縛根
本不淨惡業如是種種因縁呵已語諸比丘
我先已結此戒今復隨結從今是戒應如是
説若比丘同入比丘學法不捨戒戒羸不出
行婬法乃至共畜生者是比丘得波羅夷不
應共住若比丘者有四種一者名字比丘二
者自言比丘三者爲乞比丘四者破煩惱比
丘名字比丘者以名爲稱自言比丘者用
白四羯磨受具足戒又復賊住比丘剃除鬚
髮被著袈裟自言我是比丘是名自言比丘
爲乞比丘者從他乞食故如婆羅門從他乞
時亦言我是比丘是名爲乞比丘破煩惱比
丘者諸漏結縛煩惱衆生能受後身生熱苦
報生死往來相續因縁若能知見斷如是漏
拔盡根本如斷多羅樹頭畢竟不生是名破
煩惱比丘云何比丘具足戒云何具足戒比
丘若僧和合説白四羯磨是人信受隨行不
違不逆不破是名比丘具足戒是名具足戒
比丘學者有三學善戒學善心學善慧學復
有三學善學威儀善學毘尼善學波羅提木
叉同入學法者如百歳受戒比丘所學初
受戒人亦如是學如初受戒人所學百歳比
丘亦如是學是中一心一戒一説一波羅提
木叉同心同戒同説同波羅提木叉故名同
入比丘學法不捨戒者若比丘狂時捨戒不
名捨戒若心亂時病壞心時若向狂人向
亂心人向病壞心人若獨捨戒若獨不獨
想不獨獨想若中國語向邊地人不相解者
若邊地語向中國人不相解者若向瘂人若
向聾人向瘂聾人向無所知人若向非人
向睡眠人向入定人若隔障若自瞋若向
瞋人若夢中若自不定心若向不定心人
如是捨戒皆不名捨戒或有捨戒非戒羸或
有戒羸非捨戒或有戒羸亦捨戒捨戒非戒
羸者若比丘言我捨佛即名捨戒若言捨
法捨僧捨戒捨和上捨阿闇梨捨同和上
同阿闍梨捨比丘比丘尼捨式叉摩尼捨
沙彌沙彌尼捨優婆塞捨優婆夷皆名捨戒
若言汝等當知我是白衣若是沙彌非比丘
非沙門非釋子乃至不復與汝等共作同學
是名捨戒非戒羸戒羸非捨戒者若比丘愁
憂不樂欲捨戒厭比丘法欲棄聖服取白衣
服須白衣法不須比丘法求在家事復作是
言我念父母兄弟姉妹我念兒女當駃教
我生活伎術安我好處囑我以善知識説如
是語是名戒羸非捨戒戒羸亦捨戒者若
比丘愁憂不樂欲捨戒厭比丘法欲棄聖服
取白衣服須白衣法不須比丘法求在家事
復作是言我念父母兄弟姉妹我念兒女當
駃教我生活伎術安我好處囑我以善知識
説如是語已復作是言我捨佛捨法乃至捨
優婆塞優婆夷是名戒羸亦捨戒行婬法者
婬名非梵行非梵行者二身交會波羅夷者
名墮不如是罪極惡深重作是罪者即墮不
如不名比丘非沙門非釋子失比丘法不
共住者不得共作比丘法所謂白羯磨白二
羯磨白四羯磨布薩自恣不得入十四人數
是名波羅夷不共住是中犯者有四種男女
黄門二根女者人女非人女畜生女男者
人男非人男畜生男黄門二根者亦人非
人畜生比丘與人女行婬三處犯波羅夷大
便處小便處口中非人女畜生女二根亦如
是共人男行婬二處犯波羅夷大便處口
中非人男畜生男黄門亦如是復有共畜生
女行婬二處犯波羅夷謂雞若似雞是
佛在舍衞國有一乞食比丘名曰難提晨朝
時到著衣持鉢入城乞食食已持尼師壇著
左肩上入安桓林在一樹下敷尼師壇端身
正坐有魔天神欲破是比丘三昧故化作端
政女身在其前立比丘從三昧起見此女
身即生著心世俗禪定不能堅固尋時退失
欲摩女身女人即却漸漸遠去便起隨逐欲
捉其身時彼林中有一死馬女到馬所則
身不現是比丘婬欲燒身故便共死馬行
婬既行婬已欲熱小止即生悔言我已退
墮非是比丘非釋種子今諸比丘必捨遠我
不復共住我不應以不清淨身著此法衣即
脱袈裟攝著嚢中以置肩上往詣佛所爾時
佛與百千萬衆恭敬圍遶而爲説法佛遙見
來即作是念若我不以軟語勞問者其心必
破沸血當從面孔出是比丘來到佛所佛言
善哉難提汝更欲學比丘所學耶聞佛所言
善哉難提心大歡欣便作是念我當得共
諸比丘住必不擯我如是思惟已答言世尊
我更欲學比丘學法爾時佛語諸比丘汝等
還與難提比丘學法若有如難提比丘者亦
與學法應一心和合僧難提比丘偏袒右肩
脱革屣胡跪合掌作如是言大徳僧聽我難
提比丘不捨戒戒不羸不出作婬法我今從
僧還乞學法僧憐愍我故還與我學法第二
第三亦如是説是中一比丘於僧中唱大徳
僧聽難提比丘不還戒戒不羸作婬法是難
提比丘從僧乞還學法今僧憐愍故還與學
法若僧時到僧忍聽還與難提比丘學法白
如是如是用白四羯磨還與難提比丘學法
竟僧忍默然故是事如是持與學沙彌行法
者佛所結一切戒盡應受行在諸比丘下
坐應授與大比丘飮食湯藥自從沙彌白衣
受飮食不得與大比丘同室過再宿自不
得與白衣沙彌過二宿得與具戒比丘作布
薩自恣二羯磨與學沙彌不得足數作布薩
自恣羯磨一切羯磨不得作婬事
竟
佛在王舍城爾時衆多比丘共一處安居少
於房舍時諸比丘隨所知識乞索草木各各
自作庵舍止住是諸比丘入城乞食有取薪
人壞其庵舍持材木去乞食還見即生憂愁
作如是言我等辛苦暫行乞食諸年少輩便
壞我舍持材木去當復更從知識乞索草木
作庵舍住是時衆中有一比丘名達尼迦是
陶家子自以巧便即作泥舍泥戸泥向梁椽
牛頭象牙衣架皆用泥作集諸草木以火燒
成色赤嚴好作是舍已囑諸比丘二月遊行
乞索欲作入舍飮食爾時佛與阿難按行諸
房遙見其舍色赤嚴好佛知而故問阿難是
何等物色赤嚴好阿難答言今王舍城衆多
比丘一處安居其房舍少是諸比丘隨所知
識乞索草木作庵舍住入城乞食時取薪人
便壞庵舍持材木去乞食還見生愁憂言我
等辛苦暫行乞食諸年少輩便壞我舍持材
木去是中有比丘名達尼迦陶家子自以巧
便作是泥舍集諸草木以火燒成嚴好如是
佛告阿難汝破是達尼迦比丘赤色泥舍莫
使外道譏嫌呵責佛現在世出如是漏結因
縁法阿難受教即往破之達尼迦比丘二月
遊行還見舍破壞問所囑比丘誰壞我舍比
丘答言是佛大師教令破之達尼迦心念法
王教破不得有言今王舍城諸材木師是我
知識可作木舍過夜時到著衣持鉢入城
乞食乞食已到木師所汝今知不摩竭國
主韋提希子阿闍世王與我材木木師答
言若王與者隨意取之是中有大重材中守
護城難持出入不應乞人者即取斬截藏著
一處時知城統見大重材中守護城斬截覆
藏見已驚怖毛竪生念得無怨賊將欲來耶
若已得入往問木師是大材木用守護城誰
取斬截藏著一處答言有達尼迦比丘來作
是言阿闍世王與我材木我時答言若王與
者隨意取之即便自取大材木斬截藏著一
處城統心念王今云何乃以大材與此比丘
即到王所言大王更有餘材云何乃以守城
大材持與比丘王言不與城統言王今已
與誰言我與答言木師言與王曰將木師
來即受教去將木師來時木師中道見達尼
迦比丘語言以汝因縁故我今有事比丘言
且去我隨後往時城統即將木師到王所言
大王此是木師時達尼迦比丘隨後來王遙
見之便言放木師去將比丘來城統即放木
師將達尼迦比丘前到王所王言汝比丘法
云何不與而取答言大王我非不與取王
先與我王言我不憶與比丘答言今令王
憶王言云何答言王當自念初登位時作
如是言若我國内草木及水隨諸持戒沙門
婆羅門取用王言我謂無主草木故作是説
王言汝今墮大罪中比丘答言我出家人
寄住王國云何殺我王言比丘去勿復更
取如是大材時衆人唱言希有此比丘決
定應死呵責便放是比丘從大罪中得出到
衆僧中食後語諸比丘我今日垂爲王所殺
廣説上事諸比丘以種種因縁呵責汝所作
事非沙門法不隨順道無欲樂心作不清淨
行出家之人所不應作汝不知佛世尊以種
種因縁呵責偸奪法種種因縁稱讃不偸奪
法汝尚不應生心亦不應説何況能取以種
種因縁呵已向佛廣説佛以是事集比丘僧
知而故問汝達尼迦比丘實作是事不答
言實作世尊佛以種種因縁呵責汝所作
事非沙門法不隨順道無欲樂心作不清淨
行出家之人所不應作佛言汝癡人不知
我以種種因縁呵責偸奪法種種因縁稱讃
不偸奪法汝尚不應生心口亦不應説何況
乃取種種因縁呵已語阿難將一下坐比
丘入王舍城街巷市里多人衆處以問衆人
若信不信者若賢者非賢者若大臣大官將
帥官屬盜至幾許摩竭國主阿闍世王與
其大罪阿難受教將一下坐比丘入王舍城
街巷市里多人衆處以問衆人盜至幾許摩
竭國主阿闍世王便與大罪衆人答言大徳
阿難盜至五錢若五錢直便與大罪阿難聞
已還詣佛所作禮却住向佛具説盜至五錢
若五錢直阿闍世王便與大罪佛即語諸
比丘以十利故與諸比丘結戒從今是戒應
如是説若比丘若聚落中若空地物不與偸
取以所偸物若王王臣若捉繋縛若殺若
擯若輸金罪若作是言汝小兒汝癡汝賊比
丘如是不與取者得波羅夷不應共住不
與取者他人不與是物若男若女若黄門
若二根人不與盜取是名不與取王者刹
利種身受王職吉水灌頂是名爲王亦名國
主亦名灌頂若婆羅門居士若女人身受
王職亦名爲王國主灌頂殺者名爲奪命
繋者若著柾械枷鎖在獄皆名爲繋擯者
驅出國界輸金者輸金等物贖罪賊者有
二種若劫若盜汝小兒者未知法故癡
者無所知故波羅夷者名墮不如是罪極惡
深重作是罪者不名比丘非沙門非釋子
失比丘法不共住者不共作比丘法所謂白
羯磨白二羯磨白四羯磨説戒自恣不得入
十四人數是名波羅夷不共住是中犯者有
三種取人重物犯波羅夷一者自取二者
教他人三者遣使自取者手自取自手擧
離本處波羅夷教他者若比丘教人盜他物
是人隨語即偸奪取離本處是時比丘得波
羅夷遣使者若比丘語人言汝知某甲重
物處不若言知處遣往盜取是人隨語即偸
奪取離本處時比丘得波羅夷復有三種
取人重物波羅夷一者用心二者用身三
者離本處用心者發心思惟欲偸奪取用
身者若手若脚若頭若餘身分取他人物離
本處者隨物所在處擧著餘處復有三種取
人重物波羅夷一者他不與二者重物三者
離本處他不與者若男若女若黄門若二根
人不與重物者物直五錢若過五錢離本處
者隨物所在處擧著餘處復有三種取人
重物波羅夷一者盜心二者重物三者離
本處盜心者他不與自盜心取重物離本
處亦如上説復有三種取人重物波羅夷一
者是物屬他二者重物三者離本處屬他者
是物有主若男若女若黄門若二根人重物
離本處如上説復有三種取人重物波羅夷
一者屬他想二者重物三者離本處屬他
想者知是物有主人重物離本處如上説
若男若女黄門二根人重物離本處如上説
復有四種取人重物波羅夷一者他不與二
者偸奪心取三者重物四者離本處皆如上
説復有四種取人重物波羅夷是物屬他偸
奪心取重物離本處波羅夷知物屬他偸奪
心取重物離本處皆如上説復有四種取人
重物波羅夷一者有守護二者有主三者
重物四者離本處有守護者如人有象馬牛
羊妻子奴婢若在自國若在他國有人守護
有我所心誰爲我所心隨誰物復有田甘蔗
田稻田麥田麻田豆田葡萄田有人守護有
我所心誰爲我所心隨誰物復有象厩馬厩
門間食厨有人藏物在中是名守護有我所
心誰爲我所心隨誰物重物離本處如上説
復有四種取人重物波羅夷是物無守護有
我所心重物離本處無守護者如人有象有
馬妻子若在自國若在他國是物無人守
護有我所心誰爲我所心隨誰物復有田地
場上有穀是物無人守護有我所心誰爲我
所心隨誰物復有五寶若似五寶藏著地中
無人守護但有我所心誰有我所心謂隨
所屬主有我所心是名有主無人守護重物
離本處如上説復有四種取他重物波羅夷
是物有守護無我所心重物離本處有守護
無我所心者如群賊破他城邑多得財物若
以王力若聚落力還破是賊賊捨物走是物
主不守護無我所心已失故賊亦不守護無
我所心已奪故有守護無我所心誰守護
無我所心奪得者又如比丘失諸衣鉢有知
識比丘在餘處見便即奪取是失衣鉢比丘
不守護無我所心已失故賊不守護無我所
心已奪故有守護無我所心誰守護無我
所心奪得者重物離本處如上説處者地
處上處虚空處乘處車處船處水中田地
僧坊處身上處關税處共期處無足二足四
足多足地處者如人有五寶若似五寶在地
比丘以偸奪心取離本處波羅夷若選擇時
偸蘭遮選擇已取五錢直波羅夷若以木瓦
石擧取雖墮本處波羅夷若拽取未出界偸
蘭遮又如鐵瓶銅瓶鐵甕銅甕以五寶若似
五寶著此器中比丘以偸奪心取離本處波
羅夷若選擇時偸蘭遮選擇已取五錢直波
羅夷若取瓶底物轉出近口波羅夷近瓶口
物轉著瓶底亦波羅夷若穿瓶取五錢直波
羅夷若比丘偸奪心在器不在物若心在
物不在器或心兩在取五錢直波羅夷是名
地處上處者若細陛繩床麁陛繩床蓐嚢
蓐薄蓐厚蓐蓐覆雜色蓐雜色綬縁薄被厚
被表䩸被表裏䩸被縁䩸被地敷具樹上處
屋上處細陛繩床處者謂脚處足處環處床
陛處上繩床足處上頭處若以繩織異繩名
異處若皮若衣覆一色名一處異色名異處
如是諸處有五寶若似五寶比丘以偸奪心
取五錢直波羅夷若選擇時偸蘭遮選擇已
取五錢直波羅夷麁梐繩床處者若一板
名一處若皮若繩若衣覆異繩名異處餘
如上説蓐者一種毛一種名一處表處裏
處一色名一處異色名異處是諸處有五寶
若似五寶比丘以偸奪心取五錢直波羅夷
若選擇時偸蘭遮選擇已取五錢直波羅夷
嚢蓐薄蓐厚蓐蓐覆雜色蓐雜色綬縁薄被厚
被表䩸被表裏䩸被縁䩸被地敷具處者一
種毛名一處一色名一處異色名異處餘如
上説樹處者根處莖處枝處葉處華處果
處乃至根鬚處是諸處有五寶若似五寶比
丘以偸奪心取五錢直波羅夷若選擇時偸
蘭遮選擇已取五錢直波羅夷屋上處者謂
門間處向處門關處戸橝處牛頭象牙衣架
梁椽重閣梯梐處一桄名一處欄楯處一鉤
名一處若未泥舍一墼名一處若草覆舍一
重名一處若木覆舍一木名一處若仰泥舍
一畫色名一處是諸處有五寶若似五寶比
丘以偸奪心取五錢直波羅夷若選擇時偸
蘭遮選擇已取五錢直波羅夷是名上處虚
空處者如人房舍殿堂諸欄楯上有貴價衣
波頭摩衣頭求羅衣鳩羅闍衣懸是諸處風
吹在空衣未墮地比丘以偸奪心接取波羅
夷又如比丘和上阿闍梨衣從下至上從
上墮下衣未至地比丘以偸奪心接取波羅
夷又如人門中向中閣上簷下樓觀處屋間
閣上以内外莊嚴身具在是諸處有有主鳥
鵝鴈孔雀鸚鵡猩猩㘅是物去比丘以偸奪
心奪是鳥取波羅夷若待鳥時偸蘭遮鳥隨
比丘所欲至處波羅夷若至餘處偸蘭遮若
有野鳥謂諸鷹鷲㘅是物去比丘以偸奪心
奪是鳥取偸蘭遮若待鳥時突吉羅鳥隨比
丘所欲至處偸蘭遮若至餘處突吉羅又諸
野鳥持是物去諸有主鳥奪野鳥取比丘以
偸奪心奪是有主鳥波羅夷若待鳥時偸蘭
遮鳥隨比丘所欲至處波羅夷若至餘處偸
蘭遮諸有主鳥持是物去爲野鳥所奪比丘
以偸奪心奪野鳥取偸蘭遮若待鳥時突吉
羅鳥隨比丘所欲至處偸蘭遮若至餘處突
吉羅是名虚空處乘處者象乘馬乘象乘
處者謂脚處膝處髀處胯處肋處脊處胸處
頸處頭處耳處鼻處口處牙處尾處如是諸
處有五寶若似五寶比丘以偸奪心取波羅
夷若選擇時偸蘭遮選擇已取五錢直波羅
夷馬乘處者謂脚處膝處髀處胯處肋處
脊處胸處頸處頭處耳處鼻處口處騣毛處
尾處餘如上説車處者犢車鹿車麞車歩挽
車輦車犢車處者謂輻輞轅轂箱處欄楯處
是諸處有五寶若似五寶比丘以偸奪心取
波羅夷若選擇時偸蘭遮選擇已取五錢直
波羅夷鹿車麞車歩挽車亦如是輦車處者
脚處脚重環處坐處板橙處柱處覆處若繩
索覆若衣覆一色名一處異色名異處是諸
處有五寶若似五寶比丘以偸奪心取波羅
夷若選擇時偸蘭遮選擇已取五錢直波羅
夷是名乘處船處者單槽船舫船舍船瓶
船浮嚢船板船木栰草栰單槽船處者兩舷
處兩頭處底處兩箱處竪桅處柁樓處是諸
處有五寶若似五寶比丘以偸奪心取波羅
夷選擇時偸蘭遮選擇已取五錢直波羅夷
舫船處者謂横梁處繩縛處餘如上説舍船
處者謂板壁處瓶處甕處安瓶甕蓋處柱處
梁處若以草覆一重草名一處若木枝覆
若板覆一覆名一處異色名異處是諸處有
五寶若似五寶比丘以偸奪心取波羅夷瓶
船處者一切瓶一切繩縛處一切皮縛處浮
嚢船處者一切嚢處一切縛處板船者一切
板處木栰者一切木處草栰處者一切草
處一切縛處是諸處有五寶若似五寶比丘
以偸奪心取波羅夷若選擇時偸蘭遮選擇
已取五錢直波羅夷是名船處水處者如人
爲舍故車故薪故水中浮物來下比丘以偸
奪心取波羅夷若選擇時偸蘭遮選擇已取
五錢直離本處波羅夷若從捉留住後水到
前波羅夷若沈著水底波羅夷若擧離水亦
波羅夷復次有主池中諸有主鳥比丘以
偸奪心取是諸鳥波羅夷若選擇時偸蘭遮
選擇已取五錢直波羅夷若沈著水底偸蘭
遮若擧離水波羅夷復有無主池中諸有
主鳥比丘以偸奪心取波羅夷若選擇時偸
蘭遮選擇已取五錢直波羅夷若沈著水底
波羅夷若擧離水亦波羅夷是名水處田處
者有二因縁奪他田地一者相言二者作
相比丘爲地故言他得勝者波羅夷不如者
偸蘭遮若作異相過分得勝地直五錢波羅
夷僧坊舍亦如是是名田處身上處者如
比丘與和上阿闍梨持衣行是比丘身上諸
處謂脚處𬧅處膝處髀處胯處臗處肋處
脊處腹處胸處手處肘處臂處肩處頸處頭
處比丘以偸奪心取是衣嚢從此處移著彼
處波羅夷是名身上處關税處者比丘度關
應輸税物而不輸税直五錢波羅夷復有賈
客至關税處語比丘言與我過是物比丘與
過税直五錢波羅夷復有賈客至關税處語
比丘言與我過是物與汝半税比丘與過得
税物直五錢波羅夷復有賈客至關税處語
比丘言與我過是物盡與汝税比丘與過若
税物直五錢波羅夷復有賈客來至關税處
比丘示異道過失所税物物直五錢波羅夷
復有賈客未至税處比丘示異道過失所税
物五錢直偸蘭遮若税處有賊若惡獸若飢
餓故比丘示異道不犯是名關税處共期處
者比丘與賊共期破諸村落得物與比丘分
得五錢直波羅夷是名共期處無足衆生
者𧓳蟲千頭羅蟲有人取之擧著器中比丘
以偸奪心取波羅夷若選擇時偸蘭遮選擇
已取五錢直波羅夷若穿器取蟲直五錢波
羅夷若比丘偸心在器不在蟲若心在蟲不
在器若心兩在以偸奪心取得五錢直波羅
夷是名無足處二足處者如鵝鴈孔雀鸚鵡
舍利鳥拘耆羅鳥狌狌及人有人取是物擧
著籠中比丘以偸奪心取得波羅夷若選擇
時偸蘭遮選擇已取五錢直波羅夷若穿籠
取鳥直五錢波羅夷若比丘偸心在籠不在
鳥若心在鳥不在籠若心兩在以偸奪心取
得五錢直波羅夷偸人有二種一者擔去二
者共要若比丘以人著脊上過二踔波羅夷
若共期處行過二踔波羅夷是名二足處四
足處者象馬牛羊驢騾有人以繩繋在一處
比丘以偸奪心解繩牽去過四踔波羅夷若
在牆壁籬障内比丘以偸奪心驅出過四踔
波羅夷有諸四足共一處臥比丘以偸奪心
驅一令起出過四踔波羅夷若在外放比丘
心念是放牧人入村去時我當盜取偸蘭遮
若殺者波夜提殺已取肉直五錢波羅夷是
名四足處多足處者蜈蚣百足蛣蜣有人擧
著器中比丘偸奪心取波羅夷若選擇時
偸蘭遮選擇已取五錢直波羅夷若穿器取
蟲直五錢波羅夷若偸心在器不在蟲若心
在蟲不在器若心兩在以偸心取直五錢
波羅夷是名多足處又有七種取人重物
波羅夷一非己想二不同意三不暫用四
知有主五不狂六不心亂七不病壞心又
七種取人重物無犯一者己想二者同意三
者暫用四者謂無主五者狂六者心亂七
者病壞心又七種取非人重物偸蘭遮一非
己想二不同意想三不暫用四知有主五
不狂六不心亂七不病壞心又七種取非人
重物無犯己想同意取暫用謂無主狂心亂心
病壞心又有七種取人輕物偸蘭遮非己
想不同意不暫用知有主不狂不心亂不病壞
心又有七種取人輕物無犯己想同意取
暫用謂無主狂心亂心病壞心又有七種取
非人輕物突吉羅非己想不同意不暫用知
有主不狂心不心亂不病壞心又有七種
取非人輕物無犯己想同意取暫用謂無主
狂心亂心病壞心有比丘尼名施越多知識
謂有福徳人喜供養與油酥蜜石蜜有一賈
客見是比丘尼信敬心喜作如是言善女所
須酥油蜜石蜜至我舍取答言如是時有比
丘尼聞是語過後數日便往到其舍言施越
比丘尼須胡麻油五升賈客問言用作何等
答言我持是至比丘尼寺中賈客即與是
比丘尼持至寺中便自服過之後數日賈客
見施越比丘尼言善女何以但索麻油不索
餘物比丘尼言何以説是答言有一比丘尼
來言汝須胡麻油我即與之施越言善若索
餘物汝亦當與施越即往語彼比丘尼言汝
是弊惡比丘尼下賤比丘尼汝得波羅夷彼
比丘尼言何以爾施越言賈客不與詐取
他油彼比丘尼言我非不與取我以汝名
字故取即自生疑我將無得波羅夷耶是
事白佛佛知故問汝以何心取答言我以施
越名字取佛言不得波羅夷但故妄語得波
夜提從今日不得詐稱他名取若取犯罪
復有東方比丘尼與波利比丘尼共一道行
時波利比丘尼在前遺失衣去東方比丘尼在
後得之共會一處時東方比丘尼唱言誰失
是衣我今地得波利比丘尼言汝取是衣耶
答言我取波利言汝得波羅夷罪問言何
故答言汝以盜心取故是比丘尼心疑我
將無得波羅夷耶是事白佛佛言無犯有一
居士近祇桓耕地放衣一面時有比丘求糞
掃衣見是地衣四顧無人便取持去耕人遙
見語比丘言莫取我衣比丘不聞耕人即
往捉比丘言汝比丘法不與取耶比丘答言
我謂糞掃無主故取耕人言此是我衣比丘
言是汝衣者便自持去比丘心疑我將無
得波羅夷耶是事白佛佛知故問汝以何心
取比丘言我謂無主故取佛言無犯從今取
衣當善籌量此是他衣物雖無人守必自有
主盜
竟
十誦律卷第一

十誦律卷第二初誦之二
　後秦北印度三藏弗若多羅譯　
明四波羅夷法之二
佛在跋耆國跋求摩河上是時佛語諸比丘
修習不淨觀得大果大利諸比丘作是念世
尊教我等修習不淨觀得大果大利我等當
勤修習諸比丘作是念已勤修習不淨觀深
懷厭惡慚愧是身譬如年少自喜嚴飾洗浴
身體剪爪治鬚髮著好衣服以香塗身若以
死蛇若以死狗或以死人臭爛青瘀鳥獸所
食膿血蟲出以繋其頸厭惡臭屍深懷慚愧
是諸比丘深修不淨觀故慚愧厭惡亦復如
是爾時或有比丘發心欲死歎死求刀自殺
或服毒藥或有自繋或投高崖或有比丘
轉相害命有一比丘勤修不淨觀深得厭惡
慚愧臭身便往鹿杖梵志所讃言善人汝能
殺我與汝衣鉢時彼梵志即以利刀而斷其
命有血汚刀持至跋求摩河上洗之有魔
天神從水中出住水上讃梵志言善人汝得
大福徳是沙門釋子未度者度未脱者脱兼
得衣鉢時彼梵志生惡邪見自謂審爾便挾
刀去從房至房從經行處至經行處唱言誰
未度者我當度之誰未脱者我當脱之時諸
比丘勤修不淨觀故厭惡臭身從住處出至
梵志所讃言善人可斷我命時彼梵志尋斷
其命如是二三乃至六十以是因縁僧遂減
少月十五日説戒時至衆僧減少佛知故問
阿難言今説戒日衆僧都集何故減少阿難
白言世尊一時教諸比丘深修習不淨觀得
大果大利是諸比丘即勤修不淨觀厭惡臭
身譬如年少自喜嚴飾洗浴身體剪爪治
鬚髮著好衣服以香塗身若以死蛇若以死
狗或以死人臭爛青瘀鳥獸所食膿血蟲
出以繋其頸是人厭惡深懷慚愧是諸比丘
修不淨觀厭惡慚愧亦復如是爾時或有發
心欲死歎死求刀自殺或服毒藥或有自繋
或投高崖或有比丘轉相害命有一比丘勤
修不淨觀故深得厭惡慚愧臭身便往鹿杖
梵志所讃言善人汝能殺我與汝衣鉢時彼
梵志尋以利刀斷是比丘命有血汚刀持至
跋求摩河上洗之有魔天神從水中出住水
上讃梵志言汝得大福徳是持戒沙門釋子
未度者度未脱者脱兼得衣鉢時彼梵志即
生惡邪見自謂審爾便挾刀去從房至房從
經行處至經行處即大唱言誰未度者我當
度之誰未脱者我當脱之時諸比丘勤修不
淨觀故深得厭惡慚愧臭身從住處出至梵
志所讃言善人可斷我命時彼梵志尋斷其
命如是二三乃至六十故僧減少唯願世
尊爲諸比丘説餘善道安樂住法無有厭
惡諸惡法生即能除滅佛語阿難更有善道
安樂行法無有厭惡諸惡法生即能除滅世
尊云何善道安樂住法無有厭惡諸惡法
生即能滅除佛告阿難有阿那般那念名
爲善道安樂住法所以者何諸惡法生即能
除滅無厭惡故世尊云何修習阿那般那念
名爲善道安樂住法諸惡法生即能除滅無
有厭惡佛語阿難若有比丘隨其所依城邑
聚落止住晨朝時到著衣持鉢攝身諸根繋
念一心入村乞食食已若在空處若在樹下
若在空舍敷尼師壇正坐端身繋念在前除
世貪嫉於他財物遠離貪著如是行者則能
捨離瞋恚睡眠調戲疑悔是諸陰蓋能煩惱
心使慧力羸不至涅槃是故當除若息入時
當一心知入若息出時當一心知出若長若
短若息入遍身當一心知從一切身入若息
出遍身當一心知從一切身出除身行時當
一其心念出入息受喜時受樂時受心行時
除心行時當一其心念出入息覺心時令心
喜時令心攝時令心解脱時當一其心念出入
息觀無常觀變壞觀離欲觀滅盡觀捨離當
一其心念出入息阿難是名善道安樂行法
諸惡法生即能除滅無有厭惡爾時佛語諸
比丘當勤修習阿那般那念得大果大利時
諸比丘各作是念世尊爲我等讃歎修習阿
那般那念得大果大利我等當勤修習作是
念已即勤修習阿那般那念便得無量種種
知見作證佛知多有比丘得漏盡道成阿羅
漢以是因縁集比丘僧種種呵責云何名比
丘求刀自殺歎死教死種種呵已語諸比丘
以十利故與諸比丘結戒從今是戒應如是
説若比丘若人若人類故自奪命若持刀與
教死歎死作如是言人用惡活爲寧死勝
生隨彼心樂死種種因縁教死歎死死者
是比丘波羅夷不應共住奪命者自奪若教
他奪是中云何犯罪比丘有三種奪人命波
羅夷一者自二者教三者遣使自者自身
作自身奪他命教者教語他言捉是人繋
縛奪命遣使者語他人言汝識某甲不汝
捉是人繋縛奪命是使隨語奪彼命時比丘
得波羅夷復有三種奪人命一者用内色二
者用非内色三者用内非内色内色者比
丘用手打他若足若頭若餘身分作如是念
令彼因死彼因死者是比丘波羅夷若不即
死後因是死亦波羅夷若不即死後不因死
得偸蘭遮用不内色者若比丘以木瓦石
刀槊弓箭若木段白鑞段鉛錫段遙擲彼
人作如是念令彼因死彼因死者波羅夷
若不即死後因是死亦波羅夷若不即死後
不因死偸蘭遮用内非内色者若比丘以手
捉木瓦石刀槊弓箭若木段白鑞段鉛錫段
打他作如是念令彼因死彼因死者波羅
夷若不即死後因是死亦波羅夷若不即死
後不因死偸蘭遮復有比丘不以内色不以
非内色亦不以内非内色爲殺人故合諸
毒藥若著眼中耳中鼻中口中若著男女
根中身上若著瘡中若著餅肉中羹飯粥中
若被褥中大車小車臥具輦輿歩挽車中作
如是念令彼因死彼因死者波羅夷若不
即死後因是死亦波羅夷若不即死後不因
是死偸蘭遮復有比丘不以内色不以非
内色亦不以内非内色亦不以毒藥爲殺
人故作憂多殺頭多殺作弶作羂作撥
作毘陀羅殺半毘陀羅殺斷命殺墮胎殺
按腹殺推著火中推著水中推著坑中若
遣令去就道中死乃至胎中初受二根身根
命根於中起方便殺憂多者有比丘知是
人從此道來於中先作無煙火坑以沙土
覆上若心念若口説以是人從此道來故我
作是坑是名成憂多若是人因是死者比丘
得波羅夷若不即死後因是死亦波羅夷若
不即死後不因死偸蘭遮若比丘爲人作坑
人死者波羅夷非人死者偸蘭遮畜生死者
亦偸蘭遮若爲非人作坑非人死者偸蘭遮
人死者突吉羅畜生墮死亦突吉羅若比
丘爲畜生作坑畜生墮死波夜提若人墮
死突吉羅非人墮死亦突吉羅若比丘不定
爲一事作諸有來者皆令墮死人死者波羅
夷非人死者偸蘭遮畜生死者波夜提都
無死者偸蘭遮突吉羅是名憂多頭多者有
二種一者地二者木地頭多者若比丘作
坑埋人脚踝若埋膝若腰若臍若腋至頸
如是埋已令象蹴蹋令馬駱駝牛驢蹴蹋
若令毒蛇蜈蚣往噛作如是念令彼因死彼
因死者比丘得波羅夷若不即死後因是死
亦波羅夷若不即死後不因是死偸蘭遮是
名地頭多木頭多者有比丘穿木作孔若
桁人脚柾手枷頸如是繋已令象馬駱駝牛
驢蹴蹋若令毒蛇蜈蚣往噛作如是念令
彼因死彼因死者波羅夷若不即死後因是
死亦波羅夷若不即死後不因死偸蘭遮是
名木頭多弶者有比丘知是人從此道來於
中依樹依柱依石依壁若依木段白臘段鉛
錫段是中施弶若心念若口説爲是人從此
道來故作弶令彼因死者比丘得波羅夷若
不即死後因是死亦波羅夷若不即死後不因
死偸蘭遮若爲人作弶人死者波羅夷非人
及畜生死者偸蘭遮若爲非人作弶非人死
者偸蘭遮人及畜生死者突吉羅若爲畜生
作弶畜生死者波逸提人及非人死者突吉
羅若不定爲一事作諸有來者皆令墮死若
人死者波羅夷非人死者偸蘭遮畜生死者
波夜提都不死者偸蘭遮突吉羅是名爲
弶羂者有比丘知是人從此道來若依樹
依柱依石依撅依壁依木段白鑞段鉛錫段
是中施羂若心念若口説爲是人從此道來
故作羂是羂事成彼因死者比丘得波羅夷
若不即死後因是死亦波羅夷若不即死後
不因死偸蘭遮若比丘爲人故作羂人死者
波羅夷非人死者偸蘭遮畜生死者亦偸蘭
遮爲非人作羂非人死者偸蘭遮人及畜
生死者突吉羅爲畜生作羂畜生墮死波夜
提人及非人死者突吉羅若比丘不定爲一
事作羂諸有來者皆令墮死者若人死者波
羅夷非人死者偸蘭遮畜生死者波夜提都
無死者偸蘭遮突吉羅是名爲羂殺撥者
若比丘知是人從此道來若依樹依柱依橛
依石依壁依木段白鑞段鉛錫段是中施機
撥若心念若口説爲是人從此道來故作撥
是撥事成彼因死者比丘得波羅夷若不即
死後因是死亦波羅夷若不即死後不因死
偸蘭遮若比丘爲人故作撥人死者波羅夷
非人及畜生死者皆偸蘭遮爲非人作撥非
人死者偸蘭遮人及畜生死者突吉羅爲畜
生作撥畜生死者波夜提人及非人死者突
吉羅若比丘不定爲一事作撥諸有來者皆
令墮死若人死者波羅夷非人死者偸蘭遮
畜生死者波夜提都無死者偸蘭遮突吉羅
是名爲撥毘陀羅者有比丘以二十九日
求全身死人召鬼呪尸令起水洗著衣著刀
手中若心念若口説我爲某故作毘陀羅即
讀呪術是名毘陀羅成若所欲殺人或入
禪定或入滅盡定或入慈心三昧若有大力
呪師護念救解若有大力天神守護則不能
害是作呪比丘先辦一羊若得芭蕉樹若
不得殺前人者當殺是羊若殺是樹如是作
者善若不爾者還殺是比丘是名毘陀羅半
毘陀羅者有比丘二十九日作鐵車作鐵車
已作鐵人作鐵人已召鬼呪鐵人令起水
洗著衣繋刀著鐵人手中若心念若口説我
爲某故作是半毘陀羅讀是呪術是名半
毘陀羅成若所欲殺人入禪定入滅盡定入
慈心三昧若有大力呪師護念救解若有大
力天神守護則不能害是作呪比丘先辦
一羊若得芭蕉樹若不得殺前人者當殺
是羊若殺是樹如是作者善若不爾者還殺
是比丘是名半毘陀羅斷命者若比丘以
其二十九日牛屎塗地酒食著中然火已
尋著水中心念口説讀呪術言如火水中
滅某甲人命亦如是滅若火滅時彼命隨滅
又如比丘二十九日牛屎塗地酒食著中畫
作所欲殺人形像作是像已尋還撥滅心念
口説讀呪術言如是像滅彼命亦滅若像滅
時彼命隨滅有如比丘二十九日牛屎塗
地酒食著中以針刺衣角頭尋還拔出心念
口説讀呪術言如是針出彼命隨出是針
出時彼命隨出是名斷命墮胎者有比丘
與有胎女人吐下藥灌鼻藥灌大小便處藥
若針血脈若出眼涙若消血藥作是念以
是因縁令女人死死者波羅夷若不即死後
因是死亦波羅夷若不即死後不因是死偸
蘭遮若是比丘爲殺彼母故令墮胎若母
死者波羅夷若胎死者偸蘭遮若倶死者波
羅夷倶不死者偸蘭遮若比丘爲殺胎故作
墮胎法若胎死者波羅夷母死者偸蘭遮倶
死者波羅夷倶不死者偸蘭遮是名墮胎按
腹者有比丘使懷妊女人重作或擔重物教
使在車前走若令上峻岸作是念以此因縁
令女人死死者波羅夷若不即死後因是死
亦波羅夷若不即死後不因是死偸蘭遮若
比丘爲母故按腹母死者波羅夷胎死者偸
蘭遮倶死者波羅夷倶不死者偸蘭遮若爲
胎故按腹胎死者波羅夷母死者偸蘭遮
倶死者波羅夷倶不死者偸蘭遮是名按腹
推墮火中者推木火中草火中牛屎火中陂
糠火中作如是心念令彼因是死彼因是
死者波羅夷若不即死後因是死者波羅
夷若不即死後不因死偸蘭遮是名墮火推
墮水中者推大池中大海中深泉中陂水
中大深井中深河渠中乃至面沒水中作如
是念令彼因是死死者波羅夷若不即死
後因是死波羅夷若不即死後不因死偸蘭
遮是名墮水高上推墮下者高山高岸
殿舍牆壁深坑作如是念令彼因是死死
者波羅夷若不即死後因是死波羅夷若不
即死後不因死偸蘭遮遣令道中死者有比
丘知是道中有惡賊惡獸飢餓遣令往至此
惡道中作如是念令彼惡道中死死者波羅
夷若不即死後因是死波羅夷若不即死
後不因死偸蘭遮是名遣令道中死乃至胎
中初得二根者謂身根命根迦羅羅時以殺
心起方便欲令死死者波羅夷若不即死後
因是死波羅夷若不即死後不因死偸蘭遮
佛語諸比丘求刀有二種一者自求二者教
人求讃歎有三種一者惡戒人二者善戒人
三者病人惡戒人者殺牛殺羊養雞養猪放
鷹捕魚獵師圍兎偸賊魁膾呪龍守獄有比丘
到惡戒人所作如是言汝等惡戒人何以久
作罪不如早死是人因是死者比丘得波羅
夷若不即死者偸蘭遮若惡戒人作如是言
我不用是比丘語不因死者比丘得偸蘭遮
若比丘讃歎是人令死便心悔作是念言
我何以教是人死還到語言汝等惡人或以
善知識因縁故親近善人得聽善法能正思
惟得離惡罪汝勿自殺若是人受比丘語不
因死者比丘得偸蘭遮善戒者比丘比丘尼
優婆塞優婆夷有比丘到諸善人所作如是
言汝持善戒有福徳人若死便受天福汝等
何不自奪命是人因是自奪命者比丘得波
羅夷若不自奪命偸蘭遮若善戒人作是念
我何以受是比丘語自奪命不因死者偸蘭
遮若比丘教他死已心生悔言我不是何以
教此善人死還往語言汝善戒人隨壽命住
福徳益多福徳多故受福亦多莫自奪命不
因死者偸蘭遮病者四大増減受諸苦惱比
丘語是人言汝云何能久忍是苦惱何不自
奪命因是死者比丘得波羅夷若不死者偸
蘭遮若是病人作是念我何縁受是比丘語
自奪命不因死者偸蘭遮若比丘心悔我不
是何以教此病人自殺還往語言汝等病
人或得良藥善看病人隨病飮食病可得差
莫自奪命病人不因死者偸蘭遮是名三種
讃死迦留陀夷恒出入一居士舍晨朝時到
著衣持鉢往至其舍是家婦有未斷乳兒持
著床上以疊覆之捨去迦留陀夷門下彈指
婦人出看言大徳入坐此床上迦留陀夷不
看便坐兒上腸出大喚婦言此有小兒比
丘身重小兒即死作是事已還到寺中語
諸比丘我今日作如是事諸比丘以是事白
佛佛知而故問汝以何心作答言我不先
看床上便坐佛言無犯從今當先看床榻坐
處然後可坐若不先看者得突吉羅罪又
父子比丘共行憍薩羅國向舍衞城至嶮道
中兒語父言疾行過此父隨兒語疾走乏死
兒即生疑我將無犯波羅夷得逆罪耶是事
白佛佛知故問汝以何心語兒比丘言我見
日暮恐不過嶮道以愛重心語令疾行遂使
乏死佛言無犯復有父子比丘共行憍薩羅
國向舍衞城至一聚落無有僧坊兒問父言
今何處宿父言聚落中宿兒言聚落中宿白
衣何異父即語兒當何處宿兒言空地宿
父言此有虎狼可畏我眠汝覺兒言爾即
便臥父便鼾眠虎聞鼾聲便來噛父頭破大
喚兒即起看頭破尋死兒即生疑我將無犯
波羅夷得逆罪耶是事白佛佛言不犯應大
喚燃火怖之有一比丘日暮入嶮道値賊賊
欲取比丘比丘捨走墮岸下織衣師上織師
即死比丘心疑我將無犯波羅夷是事白佛
佛言不犯波羅夷從今日莫作如是身行
阿羅毘國僧坊中壞故房舍比丘在屋上作
手中失墼墮木師上木師即死比丘心疑我
將無犯波羅夷是事白佛佛言不犯從今
日當一心執作復次阿羅毘國比丘僧房
中壞故房舍比丘作時見墼中有蠍怖畏
跳下墮木師上木師即死比丘心疑我將
無犯波羅夷是事白佛佛言不犯從今莫
起如是身行殺事
竟
佛在維耶離國夏安居時與大比丘衆倶
時世飢饉乞食難得諸人妻子尚乏飮食何
況與乞人佛以是因縁故集諸比丘而告
之曰汝等當知此間飢餓乞食難得諸人
妻子尚乏飮食遭諸苦惱何況與人汝等比
丘隨所知識隨諸親里隨所信人往彼安居
莫在此間以飮食故受諸苦惱時諸比丘隨
所知識各往安居有諸比丘往憍薩羅國一
處安居復有比丘到婆求摩河邊聚落安居
是聚落中多諸貴人奴婢財寶穀米豐饒種
種成就時河上安居比丘作是念今世飢
餓乞食難得諸人妻子尚乏飮食況與乞
人是聚落中多富貴家穀米豐饒種種成就
我等當到是諸家共相讃歎作是言居士當
知汝等得大善利諸大比丘僧依汝聚落中
安居故今此衆中某是阿羅漢某是向阿
羅漢某是阿那含某是向阿那含某是斯
陀含某是向斯陀含某是須陀洹某是
向須陀洹某得初禪二禪三禪四禪某得無
量慈心無量悲心無量喜心無量捨心某
得無量空處識處無所有處非有想非無想
處某得不淨觀某得阿那般那念諸比
丘作是念已即入聚落到富貴家共相讃歎
汝等當知得大善利福田衆僧依汝聚落安
居今此衆中某是阿羅漢我亦是阿羅漢
某向阿羅漢我亦向阿羅漢某是阿那含我
亦是阿那含某向阿那含我亦向阿那含某
得斯陀含我亦得斯陀含某向斯陀含我亦
向斯陀含某得須陀洹我亦得須陀洹某向
須陀洹我亦向須陀洹某得初禪二禪三禪
四禪無量慈心悲心喜心捨心空處識處無所
有處非有想非無想處不淨觀阿那般那念
我亦得初禪乃至阿那般那念彼諸居士即
生清淨信心作如是念我等得大善利有大
福田衆僧依我等聚落安居某得阿羅漢
某向阿羅漢某得阿那含某向阿那含某得
斯陀含某向斯陀含某得須陀洹某向須
陀洹某得初禪二禪三禪四禪無量慈心悲
喜捨心空處識處無所有處非有想非無想處
不淨觀阿那般那念是居士得是信心已
今飢儉時乞食難得乃能如先豐樂易得
時與衆僧作前食後食怛鉢那時婆求摩
河邊安居比丘噉是飮食身體充滿得色
得力肥盛潤澤諸佛在世法歳二時大會
春末後月夏末後月春末月者諸方國土
處處諸比丘來作是念佛所説法我等當安
居時修習得安樂住是名初大會夏末月者
諸比丘處處夏三月安居竟作衣畢持衣鉢
詣佛所作是念我等久不見佛久不見世尊
是第二大會
爾時憍薩羅國安居比丘過夏三月作衣畢
持衣鉢遊行到維耶離國諸佛常法有共佛
安居比丘有客比丘來當共往迎一心問訊
與擔衣鉢開房舍示臥具處作是言此是汝
等房舍麁陛繩床細陛繩床被褥枕席隨上
座次第住爾時維耶離比丘遙見憍薩羅比
丘來便共出迎一心問訊與擔衣鉢開房舍示
臥具處作如是言此是汝等房舍麁陛繩床
細陛繩床被褥枕席隨上座次第住問訊言
汝等忍足安樂住乞食不乏道路不疲耶憍
薩羅比丘答言我等忍足安樂住道路不疲
但乞食難得維耶離比丘言汝實忍足安樂
住道路不疲乞食難得故汝等羸痩顏色憔
悴爾時婆求摩河上比丘安居竟作衣畢遊
行到維耶離時維耶離比丘遙見婆求摩河
比丘來皆共出迎一心問訊與擔衣鉢開房
舍示臥具處作如是言此是汝等房舍麁陛
繩床細陛繩床被褥枕席隨上座次第住問
訊言汝等忍足安樂住乞食不乏道路不疲
耶婆求摩河上比丘答言我等忍足安樂住
乞食不乏但道路疲極維耶離比丘言汝實
忍足安樂住道路疲極乞食不乏何以故汝
等肥盛顏色和悦時維耶離比丘漸漸急問
汝等長老今世飢儉乞食難得諸人妻子尚
乏飮食況能與人汝等何因縁故安居時氣
力肥盛顏色和悦乞食不難時婆求摩河比
丘廣説如上因縁維耶離比丘問諸長老
汝等所可讃歎實有是功徳不答言實無維
耶離比丘以種種因縁呵責婆求摩河比丘
汝所作事非沙門法不隨順道無欲樂心作
不淨行出家之人所不應作汝不知佛世尊
以種種因縁呵責妄語種種因縁讃歎不妄
語佛常説法教人離妄語汝等尚不應生心
作妄語想何況爲飮食故空無過人聖法自
説言得如是種種因縁呵已向佛廣説佛以
是事集比丘僧知而故問婆求摩河比丘汝
等實作是事不答言實作世尊佛以種種因
縁呵責婆求摩河比丘汝等所作事非沙門
法不隨順道無欲樂心作不淨行出家之人
所不應作汝癡人不知我以種種因縁呵責
妄語種種因縁讃歎不妄語我常説法教人
離妄語汝尚不應生心作妄語想何況爲飮
食故空無過人法自説言得佛如是種種因
縁呵已語諸比丘世間有三種大賊一者作
百人主故在百人前百人恭敬圍遶二百三
百四百五百人主故在五百人前五百人恭敬
圍繞入城聚落穿踰牆壁斷道偸奪破城殺
人是名初世間大賊二者有比丘用四方衆
僧園林中竹木根莖枝葉花果財物飮食賣
以自活若與知識白衣是名第二世間大賊
三者有比丘爲飮食供養故空無過人聖
法故作妄語自説言得若與百人恭敬圍繞
至五百人恭敬圍繞入城聚落受他供養前
食後食怛鉢那是名第三世間大賊是中百
人賊主在百人前恭敬圍繞二百三百四百
五百人主在五百人前恭敬圍繞入城聚
落穿踰牆壁斷道偸奪破城殺人此名小賊
若有比丘用四方衆僧園林中竹木根莖枝
葉花果財物飮食賣以自活若與知識白衣
是亦小賊佛言是第三賊於天人世間魔界
梵世沙門婆羅門天人衆中最是大賊謂爲
飮食故空無過人法故作妄語自説言得若
與百人至五百人恭敬圍繞入城聚落受他
供養前食後食怛鉢那是名大賊佛説偈言
　　　　比丘未得道　自説言得道　　　　
　　　　天人中大賊　極惡破戒人　　　　
　　　　是癡人身壞　當墮地獄中
佛種種因縁呵責已語諸比丘以十利故與
諸比丘結戒從今是戒應如是説若比丘不
知不見空無過人法自言我得如是知如是
見是比丘後時若問若不問貪著利養故不
知言知不見言見空誑妄語是比丘波羅夷
不共住
佛在舍衞國時憍薩羅國有空閑處諸比丘
住其中諸比丘因別相觀得定故貪欲瞋恚
不起便作是念我已得道所作已辦是諸比
丘到佛所自言我是阿羅漢生分已盡更不
受身作是語已後近聚落僧坊中住數見女
人故貪欲瞋恚便起是諸比丘作是言我曹
辛苦痛惱本在空閑處時因別相觀得定故
貪欲瞋恚不起便作是念我已得道所作已
辦即到佛所自言我是阿羅漢我生已盡
更不受身今近聚落住數見女人故貪欲瞋
恚便生我曹失比丘法燒比丘法我曹空無
過人法自説言得是諸比丘語餘比丘餘比
丘聞已向佛廣説佛以是事因縁故集比丘
僧以種種因縁讃戒讃持戒讃戒讃持戒已
語諸比丘從今是戒應如是説若比丘不知
不見空無過人法自言我得如是知如是見
後時或問或不問欲出罪故便言我不知言
知不見言見空誑妄語除増上慢是比丘波
羅夷不共住不知者過人法不知不得不見
不觸不證不見者不見苦諦不見集諦滅諦
道諦是中犯者若比丘説我阿羅漢若不
實犯波羅夷向阿羅漢不實犯波羅夷若阿
那含不實犯波羅夷向阿那含不實犯波羅
夷若斯陀含不實犯波羅夷若向斯陀含不
實犯波羅夷若須陀洹不實犯波羅夷若向
須陀洹不實犯波羅夷若比丘言我得初禪
二禪三禪四禪得無量慈心悲心喜心捨心空
處識處無所有處非有想非無想處不淨觀得
阿那般那念不實犯波羅夷乃至説我善持
戒人婬欲不起若不實者偸蘭遮若比丘作
是言諸天來至我所龍夜叉毘陀羅鬼餓鬼
鳩槃茶鬼毘舍遮鬼羅刹鬼來至我所彼問
我答我問彼答若是事不實者比丘犯波羅
夷乃至旋風土鬼來至我所若不實者偸
蘭遮一時長老大目揵連在耆闍崛山入
無所有空定善取入定相不善取出定相
從三昧起聞阿修羅城中伎樂音聲已還
疾入定作如是念我在定中聞阿修羅城中
伎樂音聲徒三昧起語諸比丘我在耆闍崛
山入無所有處無色定聞阿修羅城中伎樂
音聲諸比丘語目連何有是處入無色定
當見色聞聲何以故若入無色定破壞色相
捨離聲相汝空無過人法故作妄語汝目連
應擯治驅遣是事白佛佛語諸比丘汝等莫
説目連犯罪何以故目連但見前事不見後
事如來亦見前亦見後是目連在耆闍崛
山入無所有處無色定善取入定相不善取
出定相從定起聞阿修羅城中伎樂音聲聞
已還疾入定便自謂我入定聞聲若入無色
定若見色若聞聲無有是處何以故是人
破壞色相捨離聲相故若目連空無過人
法故妄語者亦無是處是目連隨心想説無
罪有一時諸比丘問長老目連多浮陀河水
從何處來目連答言此水從阿耨達池中來
諸比丘言阿耨達池其水甘美有八功徳此
水沸熱醎苦何有此事汝目連汝空無過人
法故作妄語汝目連應擯治驅遣是事白佛
佛語諸比丘汝等莫説目連是事犯罪何以
故阿耨達池去此極遠是水本有八功徳甘
美經歴五百小地獄上來是故醎熱汝等若
問目連是水何故醎熱能隨想答目連實語
無犯有一時大目揵連入定見跋耆諸夜叉
與摩竭陀夜叉共鬪破摩竭陀夜叉從定起
已語諸比丘跋耆人當破摩竭陀人後阿闍
世王善將兵衆破跋耆人諸比丘語大目
揵連汝先言跋耆人當破摩竭陀人今摩竭
陀人破跋耆人汝空無過人法故作妄語汝
目連應擯治驅遣是事白佛佛語諸比丘莫
説目連是事犯罪何以故目連見前不見後
如來見前亦見後是跋耆夜叉與摩竭陀夜
叉共鬪得勝時跋耆人亦破摩竭陀人後阿
闍世王更集兵衆共戰得勝是目連隨心想
説無犯目連又後入定見摩竭陀夜叉與跋
耆夜叉共鬪得勝目連從三昧起語諸比丘
摩竭陀人當破跋耆人後共鬪時跋耆人得
勝諸比丘語目連汝先言摩竭陀人當破跋
耆人今跋耆人更破摩竭陀人汝空無過人
法故作妄語汝目連應擯治驅遣是事問佛
佛語諸比丘莫説目連是事犯罪何以故目
連見前不見後如來見前亦見後是摩竭陀
夜叉與跋耆夜叉共鬪得勝時摩竭陀人亦
勝跋耆人後跋耆人更集兵衆共鬪得勝目
連隨心想説無犯有一時目連晨朝時到著
衣持鉢入居士舍與敷座處共相問訊居士
言大徳目連是妊身婦人爲生男女目連答
言生男語已便去復有一梵志來入舍居士
問言此妊身婦人爲生男女答言生女後
實生女諸比丘語目連汝先説居士婦生男
今乃生女汝空無過人法故作妄語汝目連
應擯治驅遣是事白佛佛語諸比丘莫説目
連是事犯罪何以故目連見前不見後如來
見前亦見後是時此女是男後轉爲女目
連隨心想説無犯後復相他生女亦如是爾
時大旱目連入定見却後七日天當大雨溝
坑滿溢諸城邑人皆聞是語咸大歡喜國中
人民皆捨衆務覆屋蓋藏各各屈指捉籌數
日到第七日尚無雨氣何況大雨諸比丘語
目連汝言七日大雨溝坑滿溢今無雨氣何
況有雨汝空無過人法故作妄語汝目連應
擯治驅遣是事白佛佛語諸比丘莫説目連
是事犯罪何以故目連見前不見後如來亦
見前亦見後是七日時實有大雨有羅睺阿
修羅王以手接去置大海中目連隨心想説
無犯又一時長老莎伽陀語諸比丘我入禪
定能令阿鼻地獄上至阿迦膩吒天滿其中
火諸比丘言何有是處聲聞弟子能作大火
從阿鼻地獄極至梵世汝空無過人法故作
妄語汝莎伽陀應擯治驅遣是事白佛佛語
諸比丘莫説莎伽陀是事犯罪何以故若比
丘依初禪修如意足得神通力從阿鼻地獄
上至阿迦膩吒天自在能滿中火若依初禪
二禪三禪四禪亦如是是莎伽陀依止四禪
善修如意足得大神通若念從阿鼻地獄上
至阿迦膩吒天自在隨意能滿中火是莎伽
陀實語無犯又一時長老輸毘陀語諸比丘
我一念中能識宿命五百劫事諸比丘言何
有是處聲聞弟子在一念中極多能知一世汝
空無過人法故作妄語汝輸毘陀應擯治驅
遣是事白佛佛語諸比丘莫説輸毘陀是事
犯罪何以故是人前身從無想天命終來生
此間無想天上受五百劫是故自説我一
念中能知五百劫事是輸毘陀隨心想説無
犯四波羅
夷竟
十誦律卷第二

十誦律卷第三初誦之三
　後秦北印度三藏弗若多羅譯　
明十三僧殘法之初
佛在舍衞國爾時長老迦留陀夷有別房舍
別房舍中有好床榻被褥敷好獨坐床掃灑
内外皆悉淨潔以淨水瓶盛滿冷水常用水
瓶盛滿冷水是迦留陀夷婬欲發時便自出
精離急熱故得安快住後時迦留陀夷知識
比丘來共相問訊在一面坐語迦留陀夷汝
忍不足不安樂住不不乏不答言忍足安
樂住不乏問曰云何忍足安樂住不乏答
言諸長老我有別房好床被褥淨水瓶常
用水瓶皆滿冷水掃灑内外皆悉淨潔敷好
獨坐床婬欲發時便自出精離急熱故得安
快住諸長老以是因縁故忍足安樂住不
乏諸比丘言汝非忍非足實苦惱行以爲
安樂汝所作事非沙門法不隨順道不清
淨行出家之人所不應作汝不知佛世尊
以種種因縁呵欲欲想種種因縁讃歎離欲
除滅欲熱佛常説法教人離欲汝尚不應生
心何況乃作起欲恚癡結縛根本不淨惡業
諸比丘種種呵已向佛廣説佛以是事集比
丘僧知而故問迦留陀夷汝實作是事不答
言實作世尊佛以種種因縁呵責汝所作事
非沙門法不隨順道不清淨行出家之人所
不應作汝癡人汝不知我以種種因縁呵欲
欲想種種因縁讃歎離欲除滅欲熱我常説
法教人離欲汝尚不應生心何況乃作起欲
恚癡結縛根本不淨惡業汝癡人以此手受
他信施供養云何復以此手作不淨行佛如
是種種呵已語諸比丘以十利故與諸比丘
結戒從今是戒應如是説若比丘故出精僧
伽婆尸沙佛結是戒已諸比丘夢中精出心
生疑悔往阿難所頭面禮足一面坐已語阿難
言世尊結戒出精者僧伽婆尸沙今諸比丘
夢中出精生心疑悔願爲我等問佛是事
阿難默然受比丘語諸比丘知阿難默然受
已從坐起頭面禮足還去不久阿難往詣
佛所頭面禮足在一面立白佛言世尊世
尊爲諸比丘結戒出精者僧伽婆尸沙佛雖
如是結戒今諸比丘夢中出精心生疑悔阿
難問佛夢中有心想不佛言有心想而不
作佛以是事集比丘僧種種因縁讃戒讃持
戒讃戒讃持戒已語諸比丘從今是戒應如
是説若比丘故出精除夢中僧伽婆尸沙僧
伽婆尸沙者是罪屬僧僧中有殘因衆僧前
悔過得滅是名僧伽婆尸沙是中犯者有三
種一者發心欲出二者身動三者精出復
有三種一者爲受樂二者治病三者爲自
試比丘以内受色爲受樂故發心身動精出
僧伽婆尸沙爲治病故爲試看故以内受
色發心身動精出僧伽婆尸沙比丘以外不
受色爲受樂故爲治病故爲試看故發心
身動精出僧伽婆尸沙復有四種一者虚空
中動二者發心三者身動四者精出比丘以
内受色爲受樂故虚空中動發心身動精出
僧伽婆尸沙爲治病故爲試看故虚空中動
發心身動精出僧伽婆尸沙復有五種若比
丘掻小便處捺小便處發心身動精出僧伽
婆尸沙比丘以内受色爲受樂故爲治病
故爲試看故掻捺小便處發心身動精出
僧伽婆尸沙若比丘以外不受色爲受樂
故爲治病故爲試看故掻捺小便處發心
身動精出僧伽婆尸沙是中精有五種一者
青二者黄三者赤四者白五者薄青者
轉輪王及轉輪王受職太子黄者轉輪王其
餘諸子赤者轉輪王最上大臣白者年已
成人薄者年未成人若人青精出者不出
黄赤白薄但能出青若人精出黄者不出
赤白薄青但能出黄若人赤精出者不出白
薄青黄但能出赤若人出白精者不出薄
青黄赤但能出白若人出薄精者不出青
黄赤白但能出薄若比丘爲出青精故掻捺
小便處發心身動精出僧伽婆尸沙若比丘
爲出黄赤白薄精故掻捺小便處發心身動
精出僧伽婆尸沙若一人一時出五種精者
無有是事或有人多行婬故有種種精出
或擔重故遠騎乘故筋節斷解故有種種
精出若比丘起欲想欲欲欲覺欲熱不發心
欲出身不動精自出者無犯若比丘男根上
有瘡疱癬疥痒爲治是病故掻捺精出無
犯若比丘向火炙男根痒摩觸精出無犯若
比丘行時兩髀摩觸或衣觸或騎乘或載車
身動精出不犯若比丘見好色故精出不犯
若不見形憶想故精出不犯一事
竟
佛在舍衞國爾時長老迦留陀夷晨朝時到
著衣持鉢入城乞食食已還房持戸鉤在門
間立作如是念若有女人欲來入僧坊中
看房舍者我當示諸房處時迦留陀夷遙見
衆女人便言姉妹來我當示汝諸房舍處
少多示已將至自房摩觸其身是衆女中有
喜者默然有不喜者即出房外語諸比丘大
徳法應爾耶此安隱處更有恐怖諸比丘言
云何安隱處更有恐怖衆女人廣説上事諸
比丘言如汝所説安隱處更有恐怖時諸比
丘種種因縁爲衆女人説法示教利喜頭面
禮足還去不久諸比丘詣佛所頭面禮足在
一面坐向佛廣説佛以是事集比丘僧知而
故問迦留陀夷汝實作是事不答言實作世
尊佛以種種因縁呵責迦留陀夷汝所作事
非沙門法不隨順道不清淨行出家之人所
不應作汝癡人不知我以種種因縁呵欲欲
想種種因縁稱讃離欲除滅欲想我常説法
教人離欲汝尚不應生心何況乃作起欲恚
癡結縛根本不淨惡業佛種種因縁呵已語
諸比丘以十利故與諸比丘結戒從今是戒
應如是説若比丘欲盛變心故觸女身若捉
手臂頭髮一一身分上下摩觸僧伽婆尸沙
欲盛者即名變心亦名貪心染心繋心或有
變心非欲盛心亦非貪心染心繋心如狂癡
人亂心人病壞心人是名變心非欲盛心染
心繋心女人者有大有中有小童女非童女
堪作婬欲觸身者共在一處手者從腕及
指臂者從腕至肩髮者頭髮若劫貝毳納頭
髾一一身分者眼耳鼻等是中犯者有九種
上摩下摩若抱若捉若牽若推若擧若下若
摩大小便處若比丘欲盛變心上下摩觸無
衣女人頭僧伽婆尸沙若摩面咽胸腹肋脊
臍腰大小便處髀膝𨄔僧伽婆尸沙如是抱
捉牽推擧下摩觸大小便處亦如是若比丘
從地擧無衣女人著土埵上土埵上著踞床
上踞床上著獨坐床上獨坐床上著大床上
大床上著輿上輿上著車上車上著馬上馬
上著象上象上著堂上堂上乃至從小下處
著小高處僧伽婆尸沙若比丘欲盛變心從
堂上擧無衣女人著象上象上著馬上馬上
著車上車上著輿上輿上著大床上大床上
著獨坐床上獨坐床上著踞床上踞床上著
土埵上土埵上著地乃至小高處著小下處
僧伽婆尸沙若比丘欲盛變心上下摩觸有
衣女人頭偸蘭遮若摩面咽胸肩腹肋脊臍腰
大小便處髀膝𨄔偸蘭遮如是抱捉牽推擧
下摩大小便處偸蘭遮若比丘欲盛變心從
地擧有衣女人著土埵上乃至小高處擧著
小下處偸蘭遮若女人欲盛變心上下摩觸
無衣比丘頭比丘有欲心身動受細滑僧伽
婆尸沙若摩面咽胸腹肋脊臍腰大小便處
髀膝𨄔比丘有欲心身動受細滑僧伽婆尸
沙如是抱捉牽推擧下摩大小便處比丘有
欲心身動受細滑僧伽婆尸沙若女人欲盛
變心從地擧無衣比丘著土埵上乃至小下
處擧著小高處比丘有欲心身動受是細滑
僧伽婆尸沙若女人婬欲盛變心從堂上
擧無衣比丘著象上乃至小高處擧著小下
處比丘有欲心身動受細滑僧伽婆尸沙若
女人欲盛變心上下摩觸有衣比丘頭比丘
有欲心身動受細滑偸蘭遮若摩面咽胸脊
腹肋臍腰大小便處髀膝𨄔比丘有欲心身
動受細滑偸蘭遮如是抱捉牽推擧下摩大
小便處比丘有欲心身動受細滑偸蘭遮若
女人欲盛變心從地擧有衣比丘著土埵上
乃至小下處擧著小高處比丘有欲心身動
受細滑偸蘭遮若女人欲盛變心從堂上擧
有衣比丘著象上乃至小高處著小下處比
丘有欲心身動受細滑偸蘭遮若一比丘摩
一女人僧伽婆尸沙若一比丘摩二三四
女僧伽婆尸沙若二比丘摩二三四一女
人僧伽婆尸沙若三比丘摩三四一二女
人僧伽婆尸沙若四比丘摩四一二三女
人僧伽婆尸沙女人所女人想摩僧伽婆尸
沙女人所男想黄門想二根想摩僧伽婆尸
沙男所男想黄門想二根想女人想摩偸蘭
遮黄門所黄門想二根想女想男想摩偸蘭
遮二根所二根想女想男想黄門想摩偸蘭
遮若是事人女邊僧伽婆尸沙即是事非人
女邊偸蘭遮若是事人女邊偸蘭遮即是事
非人女邊突吉羅若母想姉妹想女想摩觸
女身不犯若救火難水難刀難若墮高處
惡虫難惡鬼難不犯若無染心觸不犯二事
竟
佛在舍衞國爾時長老迦留陀夷晨朝時到
著衣持鉢入城乞食食已還房取戸鉤在門
間立作如是念若有女人欲來看者我當示
諸房處爾時迦留陀夷遙見諸女便言姉妹
來我當示汝諸房舍處少多示已將至自
房作不淨惡語是諸女中有喜者默然不
喜者出外語諸比丘大徳法應爾耶此安隱
處更有恐怖諸比丘言云何安隱處更有恐
怖諸女廣説上事諸比丘言如汝所説時
諸比丘以種種因縁爲衆女説法示教利喜
頭面禮足還去不久諸比丘以是因縁向佛
廣説佛以是事集比丘僧知而故問迦留陀
夷汝實作是事不答言實作世尊佛以種種
因縁呵責迦留陀夷汝所作事非沙門法不
隨順道不清淨行出家之人所不應作汝癡
人不知我以種種因縁呵責諸欲欲想種種
因縁稱讃離欲除滅欲熱我常説法教人離
欲汝尚不應生心何況乃至起欲恚癡結縛
根本不淨惡業佛種種因縁呵已語諸比丘
以十利故與諸比丘結戒從今是戒應如是
説若比丘欲盛變心在女人前作不淨惡語
隨婬欲法説者僧伽婆尸沙不淨惡語者
隨波羅夷隨僧伽婆尸沙事雖一切罪皆名爲
惡但此是重罪因縁故名爲惡語隨婬欲法
者二身共會説者如年少男女婬欲盛故
具説惡語是中犯者有九種讃毀乞願問反
問辦教罵讃者比丘在女人前讃歎三瘡門
形色端正不大不小不麁不細乃至百語一一
語中僧伽婆尸沙毀者比丘在女人前毀呰
三瘡門形色不好或大或小或麁或細乃至
百語一一語中僧伽婆尸沙乞者比丘在女
人前乞言汝三瘡門中隨意與我我於三瘡
門中隨汝意作乃至百語一一語中僧伽婆
尸沙願者比丘在女人前願言若人得汝三
瘡門者是福徳樂人汝能三瘡門中隨汝意
作乃至百語一一語中僧伽婆尸沙問者比
丘問女人言汝夫三瘡門中幾種作幾時作
乃至百語一一語中僧伽婆尸沙反問者比
丘問女人言汝夫於三瘡門中不如是作耶
乃至百語一一語中僧伽婆尸沙辦者比丘
在女人前言我辦酒食槃案華香瓔珞末香塗
香敷好床褥汝若來者我於三瘡門中隨汝
意作乃至百語一一語中僧伽婆尸沙教者
比丘教女人言汝三瘡門中隨意與男子者
則爲男子所愛乃至百語一一語中僧伽婆
尸沙罵者比丘罵女人有二種麁罵細罵乃
至百語一一語中僧伽婆尸沙若女人在比
丘前讃三瘡門形色端正乃至百語是中比
丘隨順其心少多語出一一語中僧伽婆尸
沙若女人在比丘前毀呰三瘡門形色不好
乃至百語是中比丘隨順其心少多語出一
一語中僧伽婆尸沙若女人在比丘前乞三
瘡門中隨我意作我隨汝意與乃至百語是
中比丘隨順其心少多語出一一語中僧伽
婆尸沙若女人在比丘前願言若人得我三
瘡門者是福徳樂人我能隨意與乃至百語
是中比丘隨順其心少多語出一一語中僧
伽婆尸沙若女人在比丘前問言汝於三瘡
門中能幾種作幾時作乃至百語是中比丘
隨順其心少多語出一一語中僧伽婆尸沙
若女人在比丘前反問言汝於三瘡門中不
如是作耶乃至百語是中比丘隨順其心少
多語出一一語中僧伽婆尸沙若女人在比
丘前言我辦酒食盤案香華瓔珞末香塗香
敷好床褥汝能來者三瘡門中隨汝意與乃
至百語是中比丘隨順其心少多語出一一
語中僧伽婆尸沙若女人在比丘前教言汝
能三瘡門中隨意作者則爲女人所愛乃至
百語是中比丘隨順其心少多語出一一語
中僧伽婆尸沙若女人在比丘前罵是比丘
麁罵細罵乃至百語是中比丘隨順其心少多
語出一一語中僧伽婆尸沙若一比丘向一
女人不淨惡語一僧伽婆尸沙若一比丘向
二三四女人不淨惡語僧伽婆尸沙若二比
丘向二三四一女人不淨惡語僧伽婆尸沙若
三比丘向三四一二女人不淨惡語僧伽婆尸
沙若四比丘向四一二三女人不淨惡語僧
伽婆尸沙若比丘女人所女人想不淨惡語
僧伽婆尸沙女人所男想黄門想二根想不
淨惡語僧伽婆尸沙男所男想黄門想二根
想女想不淨惡語偸蘭遮黄門所黄門想
二根想女想男想不淨惡語偸蘭遮二根所
男想女想黄門想二根想不淨惡語偸蘭遮
若是事人女邊僧伽婆尸沙即是事非人女
邊偸蘭遮若是事人女邊偸蘭遮即是事非
人女邊突吉羅三事
竟
佛在舍衞國爾時長老迦留陀夷晨朝時到
著衣持鉢入城乞食食已還自房持戸鉤在
門間立作如是念若有女人欲來僧坊看房
舍者我當示諸房處爾時迦留陀夷遙見衆
女來便言姉妹我當示汝諸房舍處少多示
已將至自房向女人讃歎婬欲以身供養
是衆女中有喜者默然不喜者出外語諸比
丘大徳法應爾耶此安隱處更有恐怖諸比
丘言云何安隱處更有恐怖諸女人廣説上
事諸比丘言如汝所説時諸比丘以種種因
縁與衆女説法示教利喜頭面禮足還去不
久諸比丘以是因縁向佛廣説佛以是事集比
丘僧知而故問迦留陀夷汝實作是事不答
言實作世尊佛以種種因縁呵責汝所作事
非沙門法不隨順道不清淨行出家之人所
不應作汝癡人不知我以種種因縁呵欲欲
想種種因縁讃歎離欲除滅欲熱我常説法
教人離欲汝尚不應生心何況乃作起欲恚
癡結縛根本不淨惡業佛種種因縁呵已語
諸比丘以十利故與諸比丘結戒從今是戒
應如是説若比丘欲盛變心在女人前讃歎
以身供養作如是言汝能以身供養我等
持戒行善梵行人者諸供養中第一供養僧
伽婆尸沙以身供養者比丘語女言汝能
以身作婬欲供養者諸供養中第一供養持
戒者大戒律法盡能受持行善者正見忍辱
故梵行者二身不共會故是中犯者有九種
謂上大勝巧善妙福好快上者若比丘語女
人言汝能以身作婬欲供養我等持戒人者
諸供養中是上供養僧伽婆尸沙若語女人
言汝能以身作婬欲供養行善人者是上供
養僧伽婆尸沙若語女人言汝能以身作婬
欲供養梵行人者是上供養僧伽婆尸沙若
語女人言汝能以身供養持戒行善人持戒
梵行人行善梵行人持戒行善梵行人者是
上供養僧伽婆尸沙若比丘語女人言汝能
以身作婬欲供養不大持戒人者是上供養
僧伽婆尸沙若語女人言汝能以身作婬欲
供養不大行善人者是上供養僧伽婆尸沙
若語女人言汝能以身作婬欲供養不大修
梵行人是上供養僧伽婆尸沙若比丘語女
人言汝能以身作婬欲供養不大持戒行善
人不大持戒梵行人不大行善梵行人不大
持戒行善梵行人者是上供養僧伽婆尸沙
若比丘語女人言不以自身作婬欲供養我
等持戒人者是上供養偸蘭遮若語女人言
不以自身作婬欲供養行善人者是上供養
偸蘭遮若語女人言不以自身作婬欲供養
梵行人者是上供養偸蘭遮若語女人言不
以自身作婬欲供養持戒行善人持戒梵行
人行善梵行人持戒行善梵行人者是上供
養偸蘭遮若語女人言不以自身作婬欲供
養不大持戒人者是上供養偸蘭遮若比丘
語女人言不以自身作婬欲供養不大行善
人者是上供養偸蘭遮若語女人言不以自
身作婬欲供養不大修梵行人者是上供養
偸蘭遮若比丘語女人言不以自身作婬欲
供養不大持戒行善人不大持戒梵行人不
大行善梵行人不大持戒行善梵行人者是
上供養偸蘭遮如是大勝巧善妙福好快供
養亦如是若比丘語女人言汝能以身作婬
欲供養持戒人者是上大供養僧伽婆尸沙
若言上勝上巧上善上妙上福上好上快供養
僧伽婆尸沙若言大勝大巧大善大妙大福
大好大快供養僧伽婆尸沙若言勝巧勝善
勝妙勝福勝好勝快供養僧伽婆尸沙若言
巧善巧妙巧福巧好巧快供養僧伽婆尸沙
若言善妙善福善好善快供養僧伽婆尸沙
若言妙福妙好妙快供養僧伽婆尸沙若言
福好福快供養僧伽婆尸沙若言好快供養
僧伽婆尸沙若言上大勝上大巧上大善上
大妙上大福上大好上大快供養僧伽婆尸
沙若言大勝巧大勝善大勝妙大勝福大勝
好大勝快供養僧伽婆尸沙若言勝巧善勝
巧妙勝巧福勝巧好勝巧快供養僧伽婆尸
沙若言巧善妙巧善福巧善好巧善快供養
僧伽婆尸沙若言善妙福善妙好善妙快供
僧伽婆尸沙若言妙福好妙福快供養養僧
伽婆尸沙若言福好快供養僧伽婆尸沙若
言上大勝巧上大勝善上大勝妙上大勝福上
大勝好上大勝快供養僧伽婆尸沙若言上
大勝巧善上大勝巧妙上大勝巧福上大勝巧
好上大勝巧快供養僧伽婆尸沙若言上大
勝巧善妙上大勝巧善福上大勝巧善好上大
勝巧善快供養僧伽婆尸沙若言上大勝巧
善妙福上大勝巧善妙好上大勝巧善妙快供
養僧伽婆尸沙若言上大勝巧善妙福好上
大勝巧善妙福快供養僧伽婆尸沙若比丘
語女人言若以飮食衣被臥具華香瓔珞持
用供養是上供養能以身供養者過是上中
上僧伽婆尸沙如是大勝巧善妙福好快亦
如是若比丘語女人言以飮食衣被臥具華
香瓔珞持用供養是上中上能以身供養者
過是上中上僧伽婆尸沙如是大勝巧善妙
福好快亦如是若一比丘向一女人讃歎以
身供養一比丘僧伽婆尸沙若一比丘向二
三四女人讃歎以身供養僧伽婆尸沙若二
比丘向二三四一女人讃歎以身供養僧伽
婆尸沙若三比丘向三四一二女人讃歎以
身供養僧伽婆尸沙若四比丘向四一二三
女人讃歎以身供養僧伽婆尸沙若比丘女
人所女想讃歎僧伽婆尸沙女人所男想
黄門想二根想讃歎僧伽婆尸沙男所男想
黄門想二根想女想讃歎偸蘭遮黄門所黄
門想二根想女想男想讃歎偸蘭遮二根所
二根想女想男想黄門想讃歎偸蘭遮若是
事人女邊僧伽婆尸沙即是事非人女邊偸
蘭遮若是事人女邊偸蘭遮即是事非人女
邊突吉羅四事
竟
佛在舍衞國爾時有鹿子長者兒名曰迦羅
聰智利根衆人所問常爲斷疑他事怱務若
人有女姉妹有來求者往問迦羅某求我女
若姉妹是人爲好不好應與不應與能與婦
兒衣食不若迦羅言不好不能與婦兒衣食
汝莫與女即便不與若迦羅言好能與婦
兒衣食汝當與女即隨語與若人自爲求婦
若爲兒求往問迦羅我求某女是女好不能
成家事我爲可取不若迦羅言不好不能
成家事汝莫取之即隨語不取若迦羅言好
能成家事汝可取之即隨語取若諸人女姉
妹墮貧窮勤苦重作惡處衣食不充便作是
言如我女姉妹所受苦惱諸問迦羅信受語
者所受苦惱當復劇是由我等信受迦羅語
故令女姉妹墮是惡處貧窮勤苦衣食不
充若諸人女姉妹墮好處富樂衣食充足便
作是念如我女姉妹所受富樂諸問迦羅信
受語者所受富樂當復勝是我等信受迦羅
語故令女姉妹得好處衣食充足爾時迦
羅或得稱譽或得毀呰是人後時以信出家
剃除鬚髮被著袈裟作比丘已猶如本法
他事怱務若人有女姉妹有來求者往問迦
羅比丘某求我女姉妹是人爲好不好應與
不應與若迦羅言是人不好即便不與若迦
羅言好即隨語與若人或爲己爲兒求婦往
問迦羅我求某女若姉妹好不好能辦家事
不若迦羅言好便隨語取若言不好即便不
取若諸人女姉妹有墮貧窮惡處勤苦重作
衣食不充便作是念諸問迦羅信受語者所
受勤苦當復劇是若得富樂好處便作如是
念諸問迦羅信受語者所受富樂當復勝是
我以信受迦羅語故令女姉妹得是樂處如
是迦羅比丘或得讃歎或得毀呰是迦羅比
丘數出入諸檀越舍有人問迦羅言大徳汝
至某家不汝能語某與我兒女若與姉妹迦
羅言能如是作媒人往來有比丘少欲知足
行頭陀聞是事心不喜慚愧種種因縁呵責
迦羅云何名比丘作媒人行如是呵已向佛
廣説佛以是事集比丘僧佛知而故問迦
羅汝實作是事不答言實作世尊佛以種種
因縁呵責汝所作事非沙門法不隨順道不
清淨行出家之人所不應作汝癡人不知我
以種種因縁呵欲欲想種種因縁讃歎離欲
除滅欲熱我常説法教人離欲汝尚不應生
心何況乃作起欲恚癡結縛根本不淨惡業
汝癡人我尚不讃歎少有欲心何況汝作媒
嫁事佛種種呵已語諸比丘以十利故與
諸比丘結戒從今是戒應如是説若比丘行
媒嫁法持女意語男持男意語女若爲成婦
事若爲私通事乃至一會時僧伽婆尸沙媒
法者受他語往來女者有十四種護父所
護母所護父母所護兄弟所護姉妹所護
舅護姑護舅姑護親里護姓護自護法護
夫主護持女意語男者有女人語比丘言汝
能持是語語彼男子不我爲汝作婦若共私
通汝能爲我作夫若共私通若我與汝女若
與姉妹汝能作我女夫若姉妹夫是名持
女意語男持男意語女者有男語比丘言汝
能持是語語彼女人不汝與我作婦若共私
通我與汝作夫若共私通若與我女與我姉
妹我與汝作女夫爲姉妹夫是名持男意語
女乃至一會時者一時共交會故丈夫有七
種婦索得水得破得自來得以衣食得合
生得須臾得索得者以少多財物索得作婦
是名索得水得者若人捉手以水灌掌與女
作婦是名水得破得者若破他國奪得作婦
復有自國反叛誅罰得者是名破得自來得
者若女人自一心貪著愛樂故來供給作
婦是名自來得衣食得者若女人不能自活
爲衣食故來供給作婦是名衣食得合生
得者若女人語男子言汝有財物我有財物
若生男女當供養我等是名合生得須臾得
者共一交會故名須臾得是中犯者若比
丘自受主人語自語彼自報主人者僧伽婆
尸沙若自受主人語自語彼使報主人者僧
伽婆尸沙若自受主人語自語彼使使報主
人者僧伽婆尸沙若比丘自受主人語使語
彼使報主人者僧伽婆尸沙若自受主人語
使語彼使使報主人者僧伽婆尸沙若自受
主人語使語彼自報主人者僧伽婆尸沙若
比丘自受主人語使使語彼使使報主人者
僧伽婆尸沙若自受主人語使使語彼自報
主人者僧伽婆尸沙若自受主人語使使語
彼使報主人者僧伽婆尸沙若比丘從使受
主人語使語彼使報主人者僧伽婆尸沙若
從使受主人語使語彼使使報主人者僧伽
婆尸沙若從使受主人語使語彼自報主人
者僧伽婆尸沙若比丘從使受主人語使使
語彼使使報主人者僧伽婆尸沙若比丘從
使受主人語使使語彼自報主人者僧伽婆
尸沙若從使受主人語使使語彼使報主人
者僧伽婆尸沙若比丘從使受主人語自語
彼自報主人者僧伽婆尸沙若從彼使受主
人語自語彼使報主人者僧伽婆尸沙若從
使受主人語自語彼使使報主人者僧伽婆
尸沙若比丘從使使受主人語使使語彼使
使報主人者僧伽婆尸沙若從使使受主人
語使使語彼自報主人者僧伽婆尸沙若從
使使受主人語使使語彼使報主人者僧伽
婆尸沙若比丘從使使受主人語自語彼自
報主人者僧伽婆尸沙若從使使受主人語
自語彼使報主人者僧伽婆尸沙若從使使
受主人語自語彼使使報主人者僧伽婆尸
沙若比丘從使使受主人語使語彼使報主
人者僧伽婆尸沙若從使使受主人語使語
彼使使報主人者僧伽婆尸沙若從使使受
主人語使語彼自報主人者僧伽婆尸沙有
二比丘受主人語出外一比丘言汝并説我
意若語彼還報主人者倶僧伽婆尸沙若不
報者倶偸蘭遮有二比丘受主人語出外一
比丘語一比丘莫説我意若語彼還報主人
者一比丘僧伽婆尸沙若不報者偸蘭遮諸
比丘入他舍主人問前行比丘汝等出入某
甲家不能語某甲與我兒若女姉妹前行比
丘言我等不得作媒人後行比丘聞是語便
往語彼居士言汝能與某甲兒若女姉妹耶
還報者僧伽婆尸沙不報者偸蘭遮主人問
後行比丘汝出入是諸家不能語某甲與
我兒若女姉妹後行比丘言我等不得作媒
人前行比丘聞是語便往語彼居士言汝能
與某甲兒若女姉妹比丘受語語彼還報
者僧伽婆尸沙不報者偸蘭遮又一比丘
行道中一女人語比丘言汝能語某甲與我
兒若女姉妹比丘受語語彼還報者僧伽
尸婆沙不報者偸蘭遮二三四女人亦如是
二三四比丘亦如是一比丘行道中一男子
語比丘言汝能語某甲與我兒若女姉妹
比丘受語語彼還報者僧伽婆尸沙不報者
偸蘭遮二三四男子亦如是二三四比丘亦
如是黄門二根亦如是一比丘行道中一
女一男語比丘言汝能語某甲與我兒若女
姉妹比丘受語語彼還報者僧伽婆尸沙
不報者偸蘭遮二三四女人男子亦如是二
三四比丘亦如是一比丘行道中一女人一
黄門語比丘言汝能語某甲與我兒若女姉
妹比丘受語語彼還報者僧伽婆尸沙不報
者偸蘭遮二三四女人黄門亦如是二三四
比丘亦如是一比丘行道中一女人一二根
人語比丘言汝能語某甲與我兒若女姉
妹比丘受語語彼還報者僧伽婆尸沙不報
者偸蘭遮二三四女人二根亦如是二三四
比丘亦如是一比丘行道中一男一黄門語
比丘言汝能語某甲與我兒若女姉妹比
丘受語語彼還報者僧伽婆尸沙不報者偸
蘭遮二三四男子黄門亦如是二三四比丘
亦如是一比丘行道中一男子一二根語比
丘言汝能語某甲與我兒若女姉妹比丘
受語語彼還報者僧伽婆尸沙不報者偸蘭
遮二三四男子二根亦如是二三四比丘亦
如是一比丘行道中一黄門一二根語比丘
言汝能語某與我兒若女姉妹比丘受語
語彼還報者僧伽婆尸沙不報者偸蘭遮二
三四黄門二根亦如是二三四比丘亦如是
一比丘行道中一女一男一黄門一二根語
比丘言汝能語某與我兒若女姉妹比丘
受語語彼還報者僧伽婆尸沙不報者偸蘭
遮二三四女人男子黄門二根亦如是二三
四比丘亦如是有居士夫婦相瞋不和時一
比丘常出入是家晨朝時到著衣持鉢入舍
坐已共相問訊教二人令和合比丘生疑我
將無犯僧伽婆尸沙耶是事白佛佛言有三
種婦一財索得二水得三破賊得三種婦若
作劵言非我婦禮法未斷猶故出入未唱言
非我婦教是和合者偸蘭遮若作劵言非我
婦禮法已斷不復出入而未唱言非我婦教
是和合偸蘭遮若作劵言非我婦禮法已斷
不復出入唱言非我婦和合是者僧伽婆尸
沙受他語有三種還報有六種三種者一威
儀二相三期威儀者比丘語主人言若見我
來往坐立當知得不得相者比丘語主人言
主人若見我新剃髮若著絁僧伽梨若捉
瓦鉢當知得不得期者比丘語主人言若見
我在衆中大語時若挑衣時當知得不得
是名三種受語六種報者一口二書三手印
四威儀五相六期若比丘口受使語口語彼
口還報者僧伽婆尸沙若書手印威儀相期
還報者僧伽婆尸沙比丘受使口語書語
彼書還報者僧伽婆尸沙若書手印威儀相
期口還報者僧伽婆尸沙比丘受使口語
手印語彼手印還報者僧伽婆尸沙若手
印威儀相期口書還報者僧伽婆尸沙若比
丘受使書語書語彼書還報者僧伽婆尸沙
若書手印威儀相期口還報者僧伽婆尸沙
若比丘受使書手印語彼手印還報者僧
伽婆尸沙若比丘手印威儀相期口書還報
者僧伽婆尸沙比丘受使書語口語彼口還
報者僧伽婆尸沙若比丘書手印威儀相期
還報者僧伽婆尸沙若比丘受使手印手
印語語彼手印還報者僧伽婆尸沙手印
威儀相期口書還報者僧伽婆尸沙比丘受
使手印語口語彼口還報者僧伽婆尸沙書
手印威儀相期還報者僧伽婆尸沙比丘受
使手印語書語彼書還報者僧伽婆尸沙
手印威儀相期口還報者僧伽婆尸沙若受
富貴人語語富貴人還報富貴人者僧伽婆
尸沙若受貧賤人語語富貴人還報貧賤
人者偸蘭遮若比丘受他語解意旨僧伽
婆尸沙若受意旨不受語偸蘭遮若但受
語不解意旨不犯五事
竟
佛在阿羅毘國爾時諸阿羅毘比丘自乞作
廣長高大舍久故難治諸比丘數從居士乞
言我須墼須塼鏒钁斧鑿釜瓫槃盂瓶甕
麻繩種種草木皮繩土嚢作人車鹿車諸比
丘以是因縁心常怱遽樂著作事妨廢讀
經坐禪行道爾時長老大迦葉晨朝時到著
衣持鉢入城乞食諸居士遙見大迦葉來即
呵責言諸沙門釋子自言修善功徳今自乞
物作廣長高大舍久故難治數來求索種種
所須以是因縁妨廢讀經坐禪行道我等失
利供養如是難滿難養無厭足人大迦葉聞
是事心不喜乞食已往詣佛所頭面禮足在
一面坐白佛言世尊我晨朝時到著衣持
鉢入阿羅毘城乞食諸居士遙見我來呵責
言諸沙門釋子自言修善功徳今自乞物作
廣長高大舍久故難治數從我等索墼索塼
鏒钁斧鑿釜瓫瓶甕草木皮繩索常著作
事以是因縁妨廢讀經坐禪行道我等失
利供養如是難滿難養多欲無厭足人唯願
世尊與諸比丘作舍限量佛默然受大迦葉
知佛默然受語已將護舊比丘心故作禮而
去去不久佛以是事集比丘僧知而故問諸
比丘汝實作是事不答言實作世尊佛以種
種因縁呵責諸比丘言云何名比丘自乞作
廣長高大舍久故難治數從諸居士種種求
索樂著作事以是因縁妨廢讀經坐禪行
道佛如是種種因縁呵已語諸比丘以十利
故與諸比丘結戒從今是戒應如是説若比
丘自乞作舍無主自爲當應量作是中量
者長十二修伽陀搩手内廣七搩手是
比丘應問諸比丘諸比丘當示無難無妨處
若比丘自乞作舍無主自爲不問諸比丘過
量作者僧伽婆尸沙若自乞者比丘從諸人
乞若得百錢五十乃至一錢舍者温室涼室
殿堂樓閣一柱舍重舍無主者是舍無檀越
主若男女黄門二根自爲者不爲衆僧故
專爲己名自爲量者佛言用我手量長
十二搩手内廣七搩手問者應問僧示
處者僧應示作處難處者是中有蛇窟蜈
蚣百足毒虫乃至鼠穴無難者是中無蛇窟
蜈蚣百足毒虫乃至鼠穴妨處者是舍四邊
一尋地内有塔地若官地居士地外道地比
丘尼地若有大石流水池水大樹深如是
有妨處僧不應示無妨處者是舍四邊一
尋地内無塔地官地居士地外道地比丘尼
地大石流水池水大樹深𡊬如是無妨處僧
應示是比丘應從僧乞示作處乞示作處法
者僧一心和合時是比丘從坐起偏袒右
肩脱革屣胡跪合掌應作是言諸長老一心
念我某甲比丘爲是自乞作舍無主自爲無
難無妨處作故從僧乞示作處僧憐愍故示
我作處第二第三亦如是乞是中僧應籌
量可示不可示若是比丘言無難而實有難
不應示若言無妨而實有妨亦不應示若
言無難無妨而實有難有妨不應示若言無
難實無難應示若言無妨實無妨應示若
言無難無妨實無難無妨應示示法者僧一
心和合一比丘僧中唱言大徳僧聽是某
甲比丘欲自乞作舍無主自爲無難無妨
處作故從僧乞示作處若僧時到僧忍聽僧
當示某甲比丘作處白如是大徳僧聽是
某甲比丘自乞作舍無主自爲無難無妨處
作故從僧乞示作處僧憐愍故當示作處
誰諸長老忍僧示某甲自乞作舍無主自爲
無難無妨處作者默然若不忍者説僧示某
甲比丘自乞作舍無主自爲無難無妨處作
竟僧忍默然故是事如是持是中犯者若
比丘自乞作舍無主自爲不如法作者犯過
量作犯不問處犯有難處犯有妨處犯過
量不問處犯過量難處犯若過量妨處犯
若不問難處犯不問妨處犯若難處妨處
犯若過量不問難處犯若過量不問妨處
犯若過量不問難處妨處犯若比丘語餘比
丘爲我作舍語已便去後爲作竟是舍不如
法作者犯若過量作犯不問處犯有難處
犯妨處犯過量不問處犯過量難處犯過
量妨處犯不問難處犯不問妨處犯難處妨
處犯過量不問難處犯過量不問妨處犯過
量不問難處妨處犯若比丘語餘比丘爲我
作舍語已便去後作未成行還自成是舍
不如法作犯過量作犯不問處犯難處犯
妨處犯過量不問犯過量難處犯過量妨
處犯不問難處犯不問妨處犯難處妨處
犯過量不問難處犯過量不問妨處犯過量
不問難處妨處犯若爲佛爲僧無犯若得先
成舍無犯六事
竟
十誦律卷第三

十誦律卷第四初誦之四
　後秦北印度三藏弗若多羅譯　
十三僧殘法之餘并二不
定法
佛在拘睒彌國爾時長老闡那多有知識
國王夫人王子大臣將帥官屬以多知識故
伐他神樹作大房舍是樹多人所識多人所
用諸居士嫌恨呵責諸沙門釋子自言修善
功徳以國王夫人王子大臣將帥官屬所知
識故伐是多人所識多人所用神樹作大房
舍我等失利供養如是難滿難養多欲無厭
足人有比丘少欲知足行頭陀聞是事心
不喜向佛廣説佛以是事集比丘僧知而
故問闡那汝實作是事不答言實作世尊
佛以種種因縁呵責言云何名比丘以國王
夫人王子大臣將帥官屬所知識故伐是多
人所識用神樹作大房舍佛種種因縁呵
已語諸比丘以十利故與諸比丘結戒從今
是戒應如是説若比丘作大房舍有主自爲
作是比丘應問諸比丘諸比丘當示無難無
妨處若比丘作大房舍有主自爲不問諸比
丘難處妨處作者僧伽婆尸沙大舍者温室
涼室殿堂樓閣一柱舍重舍乃至容四威儀
行立坐臥有主者是舍有檀越主若男若
女黄門二根自爲者不爲僧故專爲己故名
爲自爲問者應問僧示處者僧應示處難
處妨處者如上説是比丘應從僧乞示作處
乞法者僧一心和合是比丘從坐起偏袒右
肩脱革屣胡跪合掌應作是言諸長老一心
念我某甲比丘欲作大房舍有主自爲無
難無妨處作我某甲比丘爲是有主自爲無
難無妨處作故從僧乞示作處僧憐愍故示
我作處第二第三亦如是乞是中僧應籌量
可示不可示若言無難而實有難若言無妨
而實有妨若言無難無妨而實有難有妨皆
不應示無妨實無妨無難實無難應示示
法者僧一心和合一比丘唱言大徳僧聽
是某甲比丘欲作大舍有主自爲無難無妨
處作是比丘爲作大舍故從僧乞示作處若
僧時到僧忍聽僧當示某甲比丘作處白如
是大徳僧聽是某甲比丘欲作大舍有主
自爲無難無妨處作故從僧乞示作處僧憐
愍故當示作處誰諸長老忍某甲比丘作大
舍有主自爲無難處無妨處作者默然若不忍
者説如是白四羯磨僧示竟某甲比丘作
大舍有主自爲無難無妨處僧忍默然故
是事如是持是中犯者若比丘有主自爲過
量作大舍犯不問處犯有難處犯有妨處
犯不問有難處犯不問有妨處犯難處妨
處犯不問難處妨處犯若比丘語餘比丘爲
我作舍語已便去後爲作竟是舍過量作
犯不問處犯有難處犯有妨處犯不問有
難處犯不問有妨處犯有難有妨處犯不
問有難有妨處犯若比丘語餘比丘爲我作
舍語已便去後作未成行還自成是舍過
量作犯不問處犯有難處犯有妨處犯不問
有難處犯不問有妨處犯有難有妨處犯不
問有難有妨處犯若先成舍無犯七事
竟
佛在王舍城爾時長老陀驃力士子成就
五法故僧羯磨作知臥具人不隨愛不隨
瞋不隨怖不隨癡知得不得是人隨所應
與若阿練兒阿練兒共持律持律共説法説
法共讀修妬路讀修妬路共如是同事者共
是人作是念我如是與者若語若默安樂得
住是陀驃分布臥具時不須燈燭左手出
光右手持與有比丘故待闇來欲見陀驃
神通之力時佛故在王舍城是力士子陀
驃成就五法故衆僧教作差會人是人差次
會時不隨愛瞋怖癡知次第不越次爾時彌
多羅浮摩比丘次會値得麁食如是再三食
麁食時作如是念我深苦惱是陀驃力士
子故以是麁食惱我當以何報令彼得惱復
作是念我當謗以無根波羅夷法是比丘有
妹比丘尼名彌多羅時此比丘尼到彌多羅
浮摩比丘所頭面禮足在一面立時彌多羅
浮摩比丘不共語亦不看不教坐是比丘尼
作是念我作何惡何所觸犯使此兄不共我
語作是念已便言我於兄有何過故不共
我語不教我坐是比丘言陀驃比丘故以麁
食惱我乃至再三汝不助我比丘尼言欲
令我以何事相助是比丘言妹汝到佛所作
如是言世尊云何有是法陀驃比丘共我作
婬墮波羅夷事比丘尼言是清淨無罪比
丘云何謗以無根波羅夷法是比丘言妹汝
不作是謗者我不共汝語不喚汝坐是比丘
尼敬愛兄故即作是念若我不隨語者兄不
共我語不教我坐如是念已即語兄言當
隨汝語是比丘言妹小住我當先往佛所
汝隨後來我當證之即往佛所頭面禮足在
一面立是比丘尼便從後來頭面禮足在一
面立白佛言世尊云何有是法陀驃比丘
共我作婬墮波羅夷事時彌多羅浮摩比丘
即作是言世尊是事實爾我亦先知如是
比丘尼所説爾時陀驃在佛後扇佛佛顧視
陀驃言汝今云何是彌多羅比丘尼在我前
言世尊云何有是法陀驃比丘共我作婬
墮波羅夷事彌多羅浮摩比丘亦作是言世
尊是事實爾我先亦知如是比丘尼所説
陀驃比丘白佛言世尊世尊知我修伽陀
知我佛語陀驃汝今不得作如是語世尊
知我修伽陀知我汝憶念者便説憶念若
不憶念者説不憶念我不憶念世尊不憶
念修伽陀爾時長老羅睺羅亦在會中偏袒
右肩合掌白佛言世尊是陀驃比丘爲何所
説是彌多羅比丘尼今在佛前作如是語世
尊云何有是法陀驃比丘共我作婬墮波
羅夷事彌多羅浮摩比丘亦作是言世尊
是事實爾我先亦知如是比丘尼所説佛
語羅睺羅我今問汝隨汝意答於意云何
若是比丘尼來語我言世尊云何有是法羅
睺羅共我作婬墮波羅夷事彌多羅浮摩比
丘亦作是説是事實爾我亦先知如比丘尼
所説汝當云何時羅睺羅言世尊知我修
伽陀知我佛言癡人汝尚能言世尊知我
修伽陀知我何況陀驃比丘持戒清淨善修
梵行云何不言世尊知我修伽陀知我爾時
佛語諸比丘汝等當記陀驃比丘説不憶念
是彌多羅比丘尼自説作罪故應與滅羯磨
佛如是教已起入禪室時諸比丘審諦急問
彌多羅浮摩比丘言汝云何見何處見見犯
何事汝以何事故往見是諸比丘審諦急問
已答言陀驃比丘實梵行清淨我以欲故瞋
故怖故癡故作是語謗諸比丘言云何陀
驃比丘梵行清淨以欲故瞋故怖故癡故作
是語謗答言陀驃比丘成就五法故王舍城
衆僧教作差會人不隨愛瞋怖癡次第不越
次我時次會値麁惡食如是再三噉食時
心中苦惱便作是念陀驃比丘故以麁食
惱我當以何報復作是念我當謗以無根
波羅夷法以是因縁故我以欲瞋怖癡故作
是語謗是中有比丘少欲知足行頭陀聞
是事心不喜呵責言云何名比丘以無根
波羅夷法謗清淨梵行比丘諸比丘種種因
縁呵已向佛廣説佛時即從禪室出集比
丘僧知而故問彌多羅浮摩比丘汝實作是
事不答言實作世尊佛以種種因縁呵責
云何名比丘以無根波羅夷法誹謗清淨梵
行比丘佛以種種呵已語諸比丘有三種
人必墮地獄何等三若人以無根波羅夷
法謗清淨梵行比丘是初人墮地獄復有
人如是邪見便作是言婬欲中無罪以是
故是人深作放逸自恣五欲是爲第二人墮
地獄復有人犯戒惡法臭爛非沙門自言沙
門非梵行自言梵行是爲第三人墮地獄爾
時世尊欲明了此事而説偈言
　　　　妄語墮地獄　作之言不作　　　　
　　　　是二倶相似　後皆受罪報　　　　
　　　　夫人處世間　斧在口中生　　　　
　　　　以是自斬身　斯由作惡言　　　　
　　　　應呵而讃歎　應讃而呵罵　　　　
　　　　口過故得衰　衰故不受樂　　　　
　　　　如奄失財利　是衰爲尠少　　　　
　　　　惡心向善人　是衰重於彼　　　　
　　　　尼羅浮地獄　其數有十萬　　　　
　　　　阿浮陀地獄　三千六及五　　　　
　　　　惡心作惡口　輕毀聖人故　　　　
　　　　壽終必當墮　如是地獄中
佛種種因縁呵已語諸比丘以十利故與諸
比丘結戒從今是戒應如是説若比丘住惡
瞋故以無根波羅夷法謗無波羅夷比丘欲
破彼梵行是比丘後時或問或不問知是無
根事比丘住惡瞋故作是語者僧伽婆尸
沙惡瞋者以貪著故起惡瞋増盛不見是
人功徳但求過惡無波羅夷比丘者是比丘
四波羅夷中一切不犯無根者有三種根本
若見若聞若疑謗者是比丘不犯強以罪加
破梵行者破彼比丘法欲令退墮知是無根
事者事有四種諍訟事相助事犯罪事常
所行事是中犯者若比丘以無根波羅夷法
謗不清淨比丘十一種犯五種不犯十一種
者是事不見不聞不疑若見妄若聞妄若
疑妄若聞信聞若聞不信聞聞已言疑
疑已言見疑已言聞是名十一種犯五種
不犯者是事若見若聞若疑見已不妄聞
已不妄是名五種不犯如不清淨比丘似清
淨比丘亦如是若比丘以無根波羅夷法謗
清淨比丘十種犯四種不犯十種者不見不
聞不疑若聞妄疑妄若聞信聞聞不信
聞聞已言疑疑已言見疑已言聞四種不
犯者若疑若聞若聞不妄若疑不妄如
清淨比丘似不清淨亦如是八事
竟
佛在王舍城爾時力士子陀驃比丘獨在山
下與二比丘尼共立一處時彌多羅浮摩比
丘亦在彼山坐石上治衣遙見陀驃比丘獨
與二比丘尼共立一處見已作是念我先以
無根波羅夷法誹謗不成今有小事當以波
羅夷法謗之作是念已便語諸比丘今陀驃
比丘是犯婬人我見是事不隨他語爾時諸
比丘審諦急問汝云何見何處見見犯何
事汝以何事往見如是諸比丘審諦問已便
云我隨愛隨瞋隨怖隨癡故説是陀驃比丘
實梵行清淨諸比丘問云何言我隨愛瞋
怖癡故説是陀驃比丘梵行清淨答言我在
彼山坐石上治衣遙見陀驃比丘獨與二比
丘尼共立一處見已便作是念我先以無根
波羅夷法誹謗不成今有小事當以波羅夷
法謗之以是故言我隨愛瞋怖癡故説陀驃
比丘實自清淨是中有比丘少欲知足行頭
陀聞是事心不喜呵責言云何名比丘持
小片事以波羅夷法謗清淨比丘諸比丘種
種因縁呵已向佛廣説佛以是事集比丘僧
知而故問彌多羅浮摩比丘汝實作是事不
答言實作世尊佛以種種因縁呵責云何名
比丘持小片事以波羅夷法謗清淨比丘佛
以種種因縁呵已語諸比丘以十利故與諸
比丘結戒從今是戒應如是説若比丘惡瞋
故異分中取片若似片事以波羅夷法謗
無波羅夷比丘欲破彼梵行是比丘後時或
問或不問知是片似片事比丘住惡瞋故
作是語者僧伽婆尸沙異分者四波羅夷
是何以故是四波羅夷中若犯一一事非沙
門非釋子失比丘法故名異分不異分者
十三事二不定法三十捨墮法九十墮法
四波羅提提舍尼法衆多學法七止諍法是
名不異分何以故若犯是事故名比丘故
名釋子不失比丘法是名不異分片須臾片
者諸威儀中事是名爲片亦名須臾片諍
者諍有四種鬪訟諍相助諍犯罪諍常所
行事諍是中犯者若比丘地了時見餘比丘
犯僧伽婆尸沙是比丘僧伽婆尸沙中定生
僧伽婆尸沙想不見他犯波羅夷言我見犯
一一語中僧伽婆尸沙日出時日出已中前
日中中後晡時日沒日沒已初夜初分初夜
中分初夜後分中夜初分中夜中分中夜後
分後夜初分後夜中分後夜後分亦如是有
比丘地了時見餘比丘犯罪若波逸提若波
羅提提舍尼若突吉羅是比丘突吉羅罪中
定生突吉羅想不見他犯波羅夷言我見犯
一一語中僧伽婆尸沙乃至後夜後分亦如
是有比丘地了時見餘比丘犯僧伽婆尸
沙謂是僧伽婆尸沙謂波夜提謂波羅提
提舍尼謂突吉羅是比丘僧伽婆尸沙中定
生突吉羅想不見他犯波羅夷言我見犯一
一語中僧伽婆尸沙乃至後夜後分亦如是
復有比丘地了時見餘比丘犯罪若波夜
提若波羅提提舍尼若突吉羅是人謂是突
吉羅謂僧伽婆尸沙謂波夜提謂波羅提
提舍尼是人突吉羅罪中定生波羅提提
舍尼想不見他犯波羅夷言我見犯一一語
中僧伽婆尸沙乃至後夜後分亦如是
復有比丘地了時見餘比丘犯僧伽婆尸沙
是中生疑爲是僧伽婆尸沙爲非僧伽婆尸
沙後除疑心定生僧伽婆尸沙想不見他犯
波羅夷言我見犯一一語中僧伽婆尸沙乃
至後夜後分亦如是復有比丘地了時見餘
比丘犯罪若波夜提若波羅提提舍尼若
突吉羅是中生疑爲突吉羅爲非突吉羅
後除疑心突吉羅罪中定生突吉羅想不見
他犯波羅夷言我見犯一一語中僧伽婆尸
沙乃至後夜後分亦如是
復有比丘地了時見餘比丘犯僧伽婆尸沙
是中生疑是罪爲僧伽婆尸沙爲波夜提
爲僧伽婆尸沙爲波羅提提舍尼爲僧伽婆
尸沙爲突吉羅後除疑心僧伽婆尸沙中
定生僧伽婆尸沙想不見他犯波羅夷言我
見犯一一語中僧伽婆尸沙乃至後夜後分
亦如是復有比丘地了時見他犯罪若波夜
提若波羅提提舍尼若突吉羅是中生疑是
罪爲突吉羅爲僧伽婆尸沙爲突吉羅爲波
夜提爲突吉羅爲波羅提提舍尼後除疑
心突吉羅罪中定生突吉羅想不見他犯
波羅夷言我見犯一一語中僧伽婆尸沙乃
至後夜後分亦如是復有比丘地了時見他
犯僧伽婆尸沙是中生疑爲是僧伽婆尸
沙爲是波夜提爲是波羅提提舍尼爲
是突吉羅後除疑心僧伽婆尸沙中定生
突吉羅想不見他犯波羅夷言我見犯一一
語中僧伽婆尸沙乃至後夜後分亦如是復
有比丘地了時見他比丘犯罪若波夜提
若波羅提提舍尼若突吉羅是中生疑是罪
爲是突吉羅爲僧伽婆尸沙爲波夜提爲
波羅提提舍尼後除疑心突吉羅罪中定
生波羅提提舍尼想不見他犯波羅夷言我
見犯一一語中僧伽婆尸沙乃至後夜後分
亦如是九事
竟
佛在王舍城爾時提婆達多求破和合僧受
持破僧事是人有嫉妬心方便作是念我獨
不能得破沙門瞿曇和合僧壞轉法輪是提
婆達多有四同黨一名倶伽梨二名騫陀陀
驃三名迦留陀提舍四名三文達多提婆
達多到是四人邊已作是言汝當共破沙門
瞿曇和合僧壞轉法輪時彼四人語提婆達
多言沙門瞿曇諸弟子有大智慧大神通得
天眼知他心念是人知見我等欲破和合僧
壞轉法輪我等云何能破沙門瞿曇和合僧
壞轉法輪提婆達多語四人言沙門瞿曇年
少弟子新入彼法出家不久我等到邊用五
法誘取語諸比丘言汝盡形壽受著納衣盡
形壽受乞食法盡形壽受一食法盡形壽受
露地坐法盡形壽受斷肉法若比丘受是五
法疾得涅槃若有長老上座比丘多知多識
久習梵行得佛法味者當語之言佛已老耄
年在衰末自樂閑靜受現法樂汝等所須事
我當相與我等以是方便能破沙門瞿曇和
合僧壞轉法輪四比丘言如是提婆達多受
提婆達多語提婆達多後時到諸年少比丘
所以五法誘之語諸比丘汝盡形壽受著
衲衣盡形壽受乞食法盡形壽受一食法盡
形壽受露地坐法盡形壽受斷肉法汝等行
是五法疾得涅槃復語諸長老上座比丘佛
已老耄年在衰末自樂閑靜受現法樂汝所
須事我當相與爾時提婆達多非法説法法
説非法非律説律律説非律非犯説犯犯
説非犯輕説重重説輕有殘説無殘無殘
説有殘常所用法説非常法非常所用法説
是常法非教説教教説非教時諸比丘見
提婆達多欲破和合僧壞轉法輪見已往詣
佛所頭面禮足在一面坐坐已白佛言世
尊是提婆達多欲破和合僧受持破僧因
縁事是人非法説法法説非法非律説律
律説非律犯説非犯非犯説犯輕説重重
説輕有殘説無殘無殘説有殘常所用法
説非常法非常所用法説是常法教説非教
非教説教佛語諸比丘汝等當呵提婆達多
令捨是破僧因縁事是比丘受佛語已到提
婆達多所言汝莫求破和合僧莫受持破僧
事當與僧和合僧和合者歡喜無諍一心一
學如水乳合得安樂住汝當捨是破僧因縁
事時提婆達多不捨是事
爾時提婆達多四同黨呵諸比丘言汝等莫
説提婆達多是事何以故是人説法説律是
人所説皆是我等所欲是人知説非不知
説是人所説皆是我等所樂忍如是諸比
丘再三教提婆達多不能令捨惡邪便從坐
起往詣佛所頭面禮足一面坐坐已白佛
言世尊我等已約勅提婆達多而不捨惡邪
有四同黨復作是言汝等莫説提婆達多是
事何以故是人説法説律是人所説皆是
我等所欲是人知説非不知説是人所説
皆是我等所樂忍諸比丘再三約勅不捨是
事
爾時佛作是念如提婆達多癡人及四同黨
或能破我和合僧壞轉法輪我當自約勅提
婆達多令捨是事佛作是念已即自約勅提
婆達多汝莫求破和合僧莫受持破僧因縁
事汝當與僧和合僧和合者歡喜無諍一心
一學如水乳合得安樂住汝莫非法説法法
説非法非律説律律説非律非犯説犯犯
説非犯輕説重重説輕有殘説無殘無殘
説有殘常所用法説非常法非常所用法説
是常法非教説教教説非教汝當捨是破
僧因縁事爾時提婆達多聞佛口教暫捨是
事佛以是事集比丘僧以種種因縁呵責云
何名比丘求破和合僧受持破僧事佛如是
種種因縁呵已語諸比丘以十利故與諸比
丘結戒從今是戒應如是説若比丘欲破和
合僧勤求方便受持破僧事諸比丘應如是
呵言汝莫破和合僧莫求方便受持破僧
事當與僧和合僧和合者歡喜無諍一心一
學如水乳合得安樂住汝當捨是求破僧事
諸比丘如是教時不捨是事者當再三教令
捨是事再三教已捨者善不捨者僧伽婆尸
沙是中犯者比丘是事中有十四種犯非
法説法偸蘭遮法説非法偸蘭遮非律説律
偸蘭遮律説非律偸蘭遮非犯説犯偸蘭遮
犯説非犯偸蘭遮輕説重偸蘭遮重説輕偸
蘭遮有殘説無殘偸蘭遮無殘説有殘偸蘭
遮常所用法説非常法偸蘭遮非常所用法
説是常法偸蘭遮非教説教偸蘭遮教説非
教偸蘭遮先應軟語約勅已捨者令作十四
偸蘭遮悔過出罪若不捨者應作白四羯磨
約勅約勅法者衆僧一心和合一比丘僧
中唱言大徳僧聽是某甲比丘求破和合
僧受持破僧事已軟語約勅不捨是事若僧
時到僧忍聽僧當約勅某甲比丘汝莫破和
合僧莫受持破僧事當與僧和合僧和合
者歡喜無諍一心一學如水乳合得安樂住
汝當捨是求破僧事白如是如是白四羯磨
僧約勅某甲比丘汝莫破和合僧莫受持破
僧事竟僧忍默然故是事如是持如佛先説
是比丘應約勅乃至三教令捨是破僧事者
是名約勅是名爲教是名約勅教若軟語
約勅不捨者未犯初説説未竟説竟第二説
説未竟説竟第三説説未竟非法別衆非法
和合衆似法別衆似法和合衆如法別衆
異法異律異佛教若約勅不捨者未犯若如
法如律如佛教三約勅竟不捨者犯僧伽婆
尸沙是比丘若以十四事約勅皆成約勅若
以是約勅若以餘約勅此十四事一向約勅
不捨者一向成僧伽婆尸沙後復約勅不捨
者復得僧伽婆尸沙隨所約勅不捨者隨得
爾所僧伽婆尸沙是比丘應即時入僧中
自唱言諸長老我某甲比丘得僧伽婆尸
沙罪若即説者善若不即説者從是時來
名覆藏日數十事
竟
佛在王舍城佛以是助破僧比丘因縁故集
比丘僧種種因縁呵責助破僧比丘云何名
比丘知是比丘求破和合僧作別朋黨共相
佐助若一若二若衆多佛如是種種因縁呵
已語諸比丘以十利故與諸比丘結戒從今
是戒應如是説若比丘求破和合僧有餘同
意相助比丘若一若二若衆多語諸比丘言
汝是事中莫説是比丘何以故是比丘説法
説律不説非法不説非律是比丘所説皆是
我等所欲是知説非不知説是比丘所説皆
是我等所樂忍諸比丘應如是教是相助比
丘汝莫作是語是比丘説法説律不説非
法不説非律是比丘所説皆是我等所欲是
知説非不知説是比丘所説皆是我等所
樂忍汝莫相助求破僧事當樂助和合僧僧
和合者歡喜無諍一心一學如水乳合得安
樂住諸比丘如是教時堅持是事不捨者諸
比丘當再三教令捨是事再三教已捨者善
不捨者僧伽婆尸沙是中犯者若助破僧比
丘語諸比丘言汝是事中莫説是比丘得突
吉羅若言是比丘説法者得偸蘭遮是説
律者偸蘭遮若言是比丘所説皆是我等所
欲突吉羅若言知説非不知説偸蘭遮若言
是比丘所説皆是我等所樂忍偸蘭遮先應
軟語約勅已捨者令作四偸蘭遮二突吉羅
悔過出罪若不捨者應作白四羯磨約勅約
勅法者僧一心和合一比丘僧中唱言大
徳僧聽是某甲比丘助某甲比丘求破僧
作別朋黨若一若二若衆多已軟語約勅不
捨是事若僧時到僧忍聽僧當約勅某甲比
丘汝等莫助某甲比丘求破僧事莫作別朋
黨莫作是言是比丘説法説律是比丘所
説皆是我等所欲是知説非不知説是所説
皆是我等所樂忍如是白如是白四羯磨
約勅某比丘汝莫助破和合僧竟僧忍默然
故是事如是持如佛所説是比丘應約勅
乃至三教令捨助破僧事者是名約勅是
名爲教是名約勅教若軟語約勅不捨者
不犯若初説説未竟説竟第二説説未竟
説竟第三説説未竟非法別衆非法和
合衆似法別衆似法和合衆如法別衆異
法異律異佛教不捨者不犯若如法如比
尼如佛教三約勅不捨者犯僧伽婆尸沙
是比丘若以四事約勅皆成約勅若以是約
勅若餘約勅此四事一向約勅不捨者一
向成僧伽婆尸沙若後復約勅不捨者復得
僧伽婆尸沙隨所約勅不捨者隨得爾所僧
伽婆尸沙是比丘應即時入僧中自唱言諸
長老我某甲比丘得僧伽婆尸沙罪若即
説者善若不即説者從是時來名覆藏日
數十一
事竟
佛在舍衞國爾時黒山土地有二比丘名馬
宿滿宿在此處住作惡行汚他家皆見皆
聞皆知是比丘共女人一床坐共一盤食共
器飮酒中後食共食宿噉宿食不受而食
不受殘食彈鼓簧捻脣作音樂聲齒作伎
樂彈銅盂彈多羅樹葉作餘種種伎樂
歌舞著鬘瓔珞以香塗身著香熏衣以
水相灑自手採華亦使人採自貫華鬘亦
使人貫頭上著華自著耳環亦使人著自將
他婦女去若使人將去若令象馬鬪車鬪
歩鬪羊鬪水牛鬪狗鬪雞鬪男鬪女鬪亦
自共鬪手打脚踏四向馳走變易服飾馳
行跳躑水中浮沒斫截樹木打臂拍髀啼
哭大喚或嘯謬語諸異國語躑絶反行如婉
轉魚躑物空中還自接取與女人共大船上
載令作伎樂或騎象馬乘車輦輿與多人
衆吹貝導道入園林中作如是等種種惡不
淨事爾時阿難從迦尸國來向舍衞城到
黒山邑宿晨朝時到著衣持鉢入城乞食阿
難持空鉢入城還空鉢出出城不遠多人
衆集有少因縁阿難到彼問衆人言汝此
土地豐樂多諸人衆今我乞食持空鉢入還
空鉢出無有沙門釋子在此多少作惡事耶
爾時有賢者名憂樓伽在彼衆中從坐起
偏袒合掌語阿難言大徳知不此有馬宿滿
宿比丘作諸惡行如上廣説大徳阿難是二
比丘住此作惡悉汚諸家皆見聞知時憂樓
伽賢者即以兩手抱阿難身將入自舍敷座
令坐自手與水與多美飮食自恣飽滿已洗
手攝鉢賢者取小床坐欲聽法故阿難以種
種因縁説法示教利喜已從座起去向自房
舍隨所受臥具還付舊比丘持衣鉢遊行
向舍衞國漸到佛所頭面禮足在一面立諸
佛常法有客比丘來以如是語問訊忍不
足不安樂住不道路不疲乞食不乏佛以
如是語問訊阿難忍不足不安樂住不道
路不乏耶乞食不難耶阿難答言世尊忍
足安樂住道路不乏乞食不難以是因縁
向佛廣説佛以是事集比丘僧以種種因縁
呵責馬宿滿宿比丘云何名比丘作惡行汚
他家皆見聞知佛如是種種因縁呵已語阿
難汝往黒山與馬宿滿宿比丘驅出羯磨若
更有如是比丘亦應如是驅出羯磨羯磨
法者一心和合僧是馬宿滿宿比丘著見
處不聞處一比丘僧中作是言誰能説馬宿
滿宿比丘如是罪事而自不犯毀呰波夜提
何以故僧差作故若有比丘僧中言我能
作者即喚馬宿滿宿比丘來是比丘應問汝
憶念與女人共一床坐共一盤食共一器
飮酒中後食共食宿噉宿食不受食不受
殘食法廣問如上種種惡不淨事汝憶作不
若馬宿滿宿比丘是諸罪中趣説一事即應
語汝默然今僧與汝作驅出羯磨時一比
丘僧中唱言大徳僧聽是馬宿滿宿比丘
作惡行汚他家皆見聞知共女人一床坐共
一盤食共器飮酒中後食共食宿噉宿食
不受食不受殘食法乃至諸異國語若僧時
到僧忍聽僧與馬宿滿宿比丘驅出羯磨
若馬宿滿宿比丘共女人一床坐一盤食共
一器飮酒中後食共食宿噉宿食不受食不
受殘食法乃至諸異國語僧與作驅出羯磨
白如是如是白四羯磨僧與馬宿滿宿比丘
作驅出羯磨竟僧忍默然故是事如是持是
比丘如法僧與驅出羯磨已作是言僧阿
難隨欲行瞋行怖癡行是中有比丘少欲知
足行頭陀聞是事心不喜種種因縁呵責云
何名比丘衆僧和合如法作驅出羯磨乃復
説僧阿難隨欲行瞋行怖行癡行諸比
丘種種因縁呵已向佛廣説佛以種種因縁
呵責馬宿滿宿比丘云何名比丘一心和合
僧如法作驅出羯磨説僧阿難隨欲行瞋
行怖行癡行佛種種因縁呵已語諸比丘
以十利故與諸比丘結戒從今是戒應如是
説若比丘隨所依止聚落作惡行汚他家皆
見皆聞皆知諸比丘應如是言汝等作惡行
汚他家皆見皆聞皆知汝等出去不應住此
是比丘語諸比丘言諸比丘隨欲行瞋行
怖行癡行何以故有如是同罪比丘有驅
者有不驅者諸比丘語是比丘汝莫作是語
諸比丘隨欲行瞋行怖行癡行何以故諸
比丘不隨欲瞋怖癡行汝等作惡行汚他家
皆見聞知汝當捨是隨欲瞋怖癡語汝等出
去不應住此如是教時不捨是事者當再
三教令捨是事再三教時捨者善不捨者
僧伽婆尸沙是中犯者若比丘言諸比丘隨
欲行偸蘭遮隨瞋行偸蘭遮隨怖行偸蘭
遮隨癡行偸蘭遮若言同犯罪比丘有驅者
有不驅者呵罵僧故得波夜提先應軟
語約勅若捨者令作四偸蘭遮一波夜提
悔過出罪若不捨者應作白四羯磨約勅
約勅法者僧一心和合一比丘僧中唱言
大徳僧聽是馬宿滿宿比丘衆僧如法作驅
出羯磨説僧阿難隨欲行瞋行怖行癡行
若僧時到僧忍聽僧當約勅是比丘衆僧如
法作驅出羯磨汝莫説僧阿難隨欲行莫言
隨瞋行莫言隨怖行莫言隨癡行汝當捨
是隨欲瞋怖癡語白如是如是作白四羯
磨僧約勅馬宿滿宿比丘竟僧忍默然故是
事如是持如佛先説是比丘應約勅乃至三
教是名約勅是名爲教是名約勅教若軟
語約勅不捨者不犯若初説説未竟説竟第
二説説未竟説竟第三説説未竟非法別衆
非法和合衆似法別衆似法和合衆法別
衆異法異律異佛教約勅不捨者不犯若如
法如律如佛教三約勅不捨者犯僧伽婆尸
沙是比丘若以四事約勅皆成約勅若以是
約勅若以餘約勅以此四事一向約勅不
捨者一向成僧伽婆尸沙若後復約勅不
捨者復得僧伽婆尸沙隨所約勅不捨者隨
得爾所僧伽婆尸沙是比丘應即時入僧中
自唱言諸長老我某甲比丘得僧伽婆尸
沙罪若即説者善若不即説從是時來名
覆藏日數十二
事竟
佛在拘睒彌國爾時長老闡那犯小悔過
罪諸比丘欲利益憐愍安隱故教憶是罪
語闡那言汝作某可悔過罪汝應發露悔過
莫覆藏闡那答言汝等莫語我好惡我亦
不語汝等好惡何以故我大人子得佛法故
汝等種種雜姓種種國土種種家信佛法
故剃除鬚髮著法服隨佛出家如秋葉落風
吹一處汝等亦爾種種雜姓種種國土種種
家信佛法故剃除鬚髮著法服隨佛出家以
是故汝等不應語我好惡我亦不應語汝好
惡我大人子得佛法故是中有比丘少欲知
足行頭陀聞是事心不喜種種因縁呵責云
何名比丘如戒經中説事諸比丘如法如律
以利益憐愍故説自身作戻語事諸比丘種
種因縁呵已向佛廣説佛以是事集比丘僧
知而故問闡那言汝實作是事不答言實作
世尊佛以種種因縁呵責闡那云何名比丘
自身作戻語佛種種因縁呵已語諸比丘以
十利故與諸比丘結戒從今是戒應如是
説若比丘惡性戻語諸比丘説如法如律如
戒經中事是比丘戻語不受語諸比丘言汝
莫語我好惡我亦不語汝好惡諸比丘應如
是言諸比丘説如法如律如戒經中事汝莫
戻語汝當隨順語諸比丘當爲汝説如法如
律汝亦當爲諸比丘説如法如律何以故如
是者諸如來衆得増長利益以共語相教共
出罪故汝當捨是戻語事諸比丘如是教
時不捨是事者當再三教令捨是事再三教
已捨者善不捨者僧伽婆尸沙是中犯者
若比丘言汝莫語我突吉羅莫語好偸蘭
遮莫語惡偸蘭遮我亦不語汝突吉羅不語
汝好偸蘭遮不語汝惡偸蘭遮若言捨是教
我法嫌罵衆故得波夜提先應軟語約勅
軟語約勅已捨是事者作令四偸蘭遮二突
吉羅一波夜提悔過出罪若不捨者應作白
四羯磨約勅約勅法者僧一心和合一比
丘僧中唱言大徳僧聽是闡那比丘自身作
戻語事已軟語約勅不捨是事若僧時到僧
忍聽僧當約勅闡那比丘莫作戻語事莫言
汝莫語我好惡我亦不語汝好惡諸比丘
説如法如律如戒經中事汝莫戻語當作隨
順語諸比丘當爲汝説如法如律汝當爲諸
比丘説如法如律如是者諸如來衆得増長
利益以共語相教共出罪故汝當捨是戻語
事白如是如是作白四羯磨約勅闡那比
丘竟僧忍默然故是事如是持如佛先説是
比丘應約勅乃至三教是名約勅是名爲
教是名約勅教若軟語約勅不捨者未犯若
初説説未竟説竟第二説説未竟説竟第三
説説未竟非法別衆非法和合衆似法別
衆似法和合衆法別衆異法異律異佛教
三約勅不捨者未犯若如法如律如佛教三
約勅竟不捨者犯僧伽婆尸沙是比丘若以
四事約勅皆成約勅若以是約勅若以餘約
勅以此四事一向約勅不捨者一向成僧伽
婆尸沙若後復約勅不捨者復得僧伽婆尸
沙隨所約勅不捨者隨得爾所僧伽婆尸沙
是比丘應即入僧中自唱言諸長老我某
甲比丘犯僧伽婆尸沙若即説者善若不
即説者從是時來名覆藏日數十三
事竟
明二不定法
佛在舍衞國爾時迦留陀夷比丘與掘多憂
婆夷舊相知識共事共語時迦留陀夷到掘
多舍已獨屏覆處坐説法時有毘舍佉鹿子
母小因縁故到掘多比舍遙聞迦留陀夷説
法聲作是念必當是迦留陀夷在掘多舍
説法我當往聽時毘舍佉鹿子母即到掘
多舍見迦留陀夷獨與掘多屏覆處坐見
已作是念是坐處惡比丘不應是中坐若有
長者見是坐處必當知是比丘作惡事竟
若欲作惡我今當往白佛時毘舍佉鹿子母
即到佛所頭面禮足一面坐已以是因縁向
佛廣説佛與毘舍佉鹿子母説種種法示教
利喜已默然住毘舍佉鹿子母見佛默然已
從坐起作禮而去去不久佛以是事集比丘
僧知而故問迦留陀夷汝實作是事不答
言實作世尊佛以種種因縁呵責迦留陀夷
汝所作事非沙門法不隨順道無欲樂心作
不清淨行出家之人所不應作汝癡人
我以種種因縁呵欲欲想欲欲欲覺欲熱種
種因縁稱讃斷欲除欲想滅欲熱我常説法
教人離欲汝尚不應生心何況乃作起欲恚
癡結縛根本不淨惡業佛如是種種因縁呵
已語諸比丘以十利故與諸比丘結戒從
今是戒應如是説若比丘獨共女人坐屏覆
内可行婬處若可信優婆夷説是比丘三法
中一一法若波羅夷若僧伽婆尸沙若波
夜提若是比丘自言我坐是處應三法
中隨所説治若波羅夷若僧伽婆尸沙若
波夜提若隨可信優婆夷所説法治是初
不定法女人者女人名有命人若大若小
中作婬欲獨者一比丘一女人更無第三
人屏處者是處有壁有籬席障薄障衣幔
障如是等種種餘障是名屏覆處行婬處
者是中無所羞恥可作婬欲可信優婆夷
者歸依佛歸依法歸依比丘僧得道得果是
人終不爲身若爲他人若以小因縁若爲財利
故故作妄語三法中波羅夷者四波羅
夷中趣説一事僧伽婆尸沙者十三僧伽
婆尸沙中趣説一事波夜提者九十波夜
提中趣説一事不定者云何名不定可信
優婆夷不知犯不知何處起不知犯名字
但言我見女人是處來去坐立亦見比丘來
去坐立不見若作婬欲若作偸奪若奪人
命若觸女人身若殺草木若過中食若飮
酒如是事中不決定故是名不定隨優婆
夷所説事應善急問是比丘善急問已自説
我有是罪而不往隨比丘語應治若言我
往不犯是罪如比丘語應治若言我不往無
有是罪隨可信優婆夷語故應與是比丘作
實覓法實覓法者衆僧一心和合一比丘
僧中唱言大徳僧聽是某甲比丘以可信
優婆夷語善急問已不自説到彼處不自説
有是罪若僧時到僧忍聽僧與某甲比丘隨
可信優婆夷語作實覓白如是如是白四羯
磨僧與某甲比丘隨可信優婆夷語作實覓
竟僧忍默然故是事如是持得實覓比丘行
法者是人不應與他受大戒不應受他依止
不應畜沙彌不應教化比丘尼若僧差作
不應受不應重作實覓罪不應作相似罪亦
不應作重於先罪不應呵羯磨不應呵作羯
磨人不應出清淨比丘罪不得求聽欲出他
罪不應遮説戒不應遮自恣不應遮僧羯
磨教誡比丘尼人不應擧清淨比丘罪不應
教令憶念不應相言恒自謙卑折伏心意隨
順清淨比丘心行常恭敬禮拜若不如是法
行者盡形壽不得出是羯磨初不
定竟
佛在舍衞國爾時尸利比丘與修闍多居士
婦舊相知識共事共語時尸利比丘晨朝時
到著衣持鉢至修闍多舍獨二人露處坐説
法時有布薩陀居士婦小因縁故到修闍多
比舍聞尸利比丘説法語聲作是念必是尸
利比丘爲修闍多説法我當往聽即往到舍
見尸利比丘獨與修闍多婦露處共坐見已
作是念是坐處惡比丘不應是中坐若其
夫若其子若奴若子弟若典計人見是處坐
必當知是比丘作惡事竟若欲作惡我今當
往白佛時布薩陀往到佛所頭面禮足一面
坐已以是因縁向佛廣説佛與布作陀説
種種法示教利喜已默然布薩陀見佛默然
已從座起作禮而去去不久佛以是事集比
丘僧佛知而故問尸利比丘汝實作是事
不答言實作世尊佛以種種因縁呵責尸
利比丘汝所作事非沙門法不隨順道無欲
樂心作不清淨行出家之人所不應作汝癡
人不知我以種種因縁呵欲欲想欲欲欲覺
欲熱種種因縁稱讃斷欲想滅欲熱我常説
法教人離欲汝尚不應生心何況乃作起欲
恚癡結縛根本不淨惡業佛如是種種因縁
呵已語諸比丘以十利故與諸比丘結戒
從今是戒應如是説若比丘獨共一女人露
地坐不可行婬處若可信優婆夷説是比丘
二法中一一法若僧伽婆尸沙若波夜提若
是比丘自言我坐是處應隨所説治若僧伽
婆尸沙若波夜提若隨可信優婆夷所説
治是二不定法露地處者無壁障無籬無
薄席障無衣幔障是名露地不可行婬處
者是中有所羞恥不得作婬可信優婆夷
者歸佛歸法歸僧得道得果是人終不爲
身若爲他人若以小因縁若爲財利故故作妄
語説二法中一一法者僧伽婆尸沙者十
三僧伽婆尸沙中趣説一事波夜提者九
十波夜提中趣説一事不定者可信優婆
夷不知犯何處起不知犯名字但説我見
女人是處來去坐立亦見比丘是處來去坐
立不見出精若觸女身若殺草木若過中
食若飮酒如是事中不決定故名爲不定隨
可信優婆夷所説應善急問善急問已若是
比丘自言我有是罪而不往如比丘語應治
若言我往無有是罪如比丘語應治若言我
不往無有是罪如可信優婆夷語應與實覓
實覓法者僧一心和合一比丘僧中唱大
徳僧聽是某甲比丘以可信優婆夷語善
急問已不自説到彼處不自説有是罪若
僧時到僧忍聽與某甲比丘隨可信優婆夷
語作實覓白如是如是白四羯磨與某甲
比丘隨可信優婆夷作實覓竟僧忍默然故
是事如是持得實覓比丘行法者是人不應
與他受大戒不應受他依止不應畜沙彌
不應教誡比丘尼若僧差作不應受不應
重作實覓罪不應作相似罪不應作重於先
罪不應呵羯磨不應呵作羯磨人不應出
清淨比丘罪不得求聽欲出他罪不應遮説
戒不應遮自恣不應遮僧羯磨教誡比丘
尼人不應擧清淨比丘罪不應教令憶念不
應相言恒自謙卑折伏心意隨順清淨比丘
心行常恭敬禮拜若不如是法行者盡形
壽不得出是羯磨二不
定訖
十誦律卷第四

十誦律卷第五初誦之五
　後秦北印度三藏弗若多羅譯　
明三十尼薩耆法之一
佛在王舍城爾時六群比丘多畜衣服入聚
落著異衣出聚落著異衣食時著異衣食竟
著異衣怛鉢那時著異衣怛鉢那竟著異衣
食前著異衣食後著異衣初夜著異衣中夜
著異衣後夜著異衣入厠著異衣出厠著
異衣洗大便時著異衣洗大便竟著異衣小
便時著異衣小便竟著異衣入浴室著異衣
出浴室著異衣畜積如是種種餘衣朽爛虫
壞不用是中有比丘少欲知足行頭陀聞見
是事心不喜種種因縁呵嘖六群比丘云
何名比丘多畜衣服入聚落著異衣出聚落
著異衣食時著異衣食竟著異衣怛鉢那時
著異衣怛鉢那竟著異衣食前著異衣食
後著異衣初夜著異衣中夜著異衣後夜著
異衣入厠著異衣出厠著異衣洗大便時
著異衣洗大便竟著異衣小便時著異衣小
便竟著異衣入浴室著異衣出浴室著異衣
畜積如是種種餘衣朽爛虫壞不用種種因
縁呵已向佛廣説佛以是事集比丘僧知而
故問六群比丘汝實作是事不答言實作世
尊佛以種種因縁呵責六群比丘云何名比
丘多畜衣服入聚落著異衣出聚落著異衣
食時著異衣食竟著異衣怛鉢那時著異衣
怛鉢那竟著異衣食前著異衣食後著異衣
初夜著異衣中夜著異衣後夜著異衣入厠
著異衣出厠著異衣洗大便時著異衣洗大
便竟著異衣小便時著異衣小便竟著異衣
入浴室著異衣出浴室著異衣畜積如是種
種餘衣朽爛虫壞不用佛如是種種因縁呵
已語諸比丘以十利故與諸比丘結戒從
今是戒應如是説若比丘衣竟已捨迦絺那
衣畜長衣得至十日若過是畜者尼薩耆波
夜提是中或有衣竟非捨迦絺那衣或捨
迦絺那衣非衣竟或衣竟亦捨迦絺那衣或
非衣竟亦非捨迦絺那衣衣竟非捨迦絺那
衣者若比丘衣竟未捨迦絺那衣是名衣
竟非捨迦絺那衣捨迦絺那衣非衣竟者若
比丘捨迦絺那衣衣不竟是名捨迦絺那衣
非衣竟衣竟亦捨迦絺那衣者若比丘衣竟
捨迦絺那衣是名衣竟亦捨迦絺那衣非
衣竟亦非捨迦絺那衣者若比丘衣不竟非
捨迦絺那衣是名非衣竟亦非捨迦絺那衣
長衣者除僧伽梨欝多羅僧安陀衞餘殘衣
名爲長衣尼薩耆波夜提者是衣應捨波
夜提罪應悔過是中犯者若比丘初一日
得衣畜二日捨二日得衣三日捨三日得衣
四日捨四日得衣五日捨五日得衣六日捨
六日得衣七日捨七日得衣八日捨八日得
衣九日捨九日得衣十日捨十日得衣十日
時比丘是衣應與人若作淨若受持若不與
人不作淨不受持至十一日地了時尼薩耆
波夜提若比丘一日得衣二日更得畜一
捨一二日得衣三日更得畜一捨一三日得
衣四日更得畜一捨一四日得衣五日更得
畜一捨一五日得衣六日更得畜一捨一六
日得衣七日更得畜一捨一七日得衣八日
更得畜一捨一八日得衣九日更得畜一捨
一九日得衣十日更得畜一捨一十日時比
丘是衣應與人若作淨若受持若不與人不
作淨不受持至十一日地了時尼薩耆波夜
提若比丘一日得衣二日更得捨前畜後
二日得衣三日更得捨前畜後三日得衣四
日更得捨前畜後四日得衣五日更得捨前
畜後五日得衣六日更得捨前畜後六日得
衣七日更得捨前畜後七日得衣八日更得
捨前畜後八日得衣九日更得捨前畜後九
日得衣十日更得捨前畜後十日時比丘是
衣應與人若作淨若受持若不與人不作淨
不受持至十一日地了時尼薩耆波逸提若
比丘一日得衣二日更得畜前捨後二日得
衣三日更得畜前捨後三日得衣四日更得
畜前捨後四日得衣五日更得畜前捨後五
日得衣六日更得畜前舍後六日得衣七
日更得畜前捨後七日得衣八日更得畜前
捨後八日得衣九日更得畜前捨後九日得
衣十日更得畜前捨後十日時比丘是衣應
與人若作淨若受持若不與人不作淨不受
持至十一日地了時尼薩耆波逸提若比
丘一日得衣畜二日不得三四五六七八
九十日不得十日時比丘是衣應與人若作
淨若受持若不與人不作淨不受持至十一
日地了時尼薩耆波逸提若比丘一日得衣
畜二日得衣畜三四五六七八九十日得衣
畜十日時比丘是衣皆應與人若作淨若受
持若不與人不作淨不受持至十一日地了
時尼薩耆波逸提若比丘初日得衣用作
僧伽梨最下九條成分別若干長若干短總
説九條作衣竟日即應受持作是言我是最
下僧伽梨九條作持餘殘物及先僧伽梨應
與人若作淨若受持若比丘初日得衣用作
欝多羅僧七條成分別若干長若干短總説
七條作衣竟日即應受持作是言我是欝
多羅僧七條作持餘殘物及先欝多羅僧應
與人若作淨若受持若比丘初日得衣用作
安陀衞五條成分別若干長若干短總説五
條作衣竟日即應受持作是言我是安陀
衞五條作持餘殘物及先安陀衞應與人
若作淨若受持若比丘得新衣二重作僧伽
梨一重作欝多羅僧一重作安陀衞二重作
尼師壇若欲三重作僧伽梨三重作尼師壇
若更以新衣重縫是比丘重縫衣故突吉羅
若過十日尼薩耆波夜提若比丘得故衣
作四重僧伽梨二重欝多羅僧二重安陀衞
四重尼師壇若更以新衣重縫是比丘重縫
衣故突吉羅若過十日尼薩耆波逸提若
比丘得新衣二重作僧伽梨二重尼師壇
若三重僧伽梨三重尼師壇若還摘却作是
念是衣若與人若作淨若受持還摘衣突吉
羅若過十日尼薩耆波夜提若比丘得故
衣四重作僧伽梨二重欝多羅僧二重安陀
衞四重尼師壇若還摘却作是念若與人若
作淨若受持還摘衣故突吉羅若過十日
尼薩耆波夜提若比丘得新衣二重作僧
伽梨二重尼師壇若三重僧伽梨三重尼
師壇若還摘却作是念若浣若染若轉易
表裏還摘衣故突吉羅若過十日無犯若
比丘得故衣四重作僧伽梨二重欝多羅
僧二重安陀衞四重尼師壇若還摘却
作是念若浣若染若轉易表裏還摘衣故
突吉羅若過十日無犯若比丘有捨墮衣
未捨罪未悔過次續未斷若更得衣是後
衣本衣因縁故得尼薩耆波夜提復次比
丘有捨墮衣已捨罪未悔過次續未斷若
更得衣是後衣本衣因縁故得尼薩耆波
逸提復次比丘有捨墮衣已捨罪已悔過次
續未斷若更得衣是後衣本衣因縁故得
尼薩耆波夜提若比丘有捨墮衣已捨罪
已悔過次續已斷若更得衣無犯一事
竟
佛在王舍城爾時六群比丘處處留衣著
上下衣遊行諸國趣著弊衣無有威儀諸
受寄舊比丘與六群比丘架上取衣舒曬
抖擻卷牒著衣嚢中繋擧以是因縁妨廢讀
經坐禪行道是中有比丘少欲知足行頭
陀聞是事心不喜種種因縁呵責六群比
丘云何名比丘處處留衣著上下衣遊行
諸國趣著弊衣無有威儀諸受寄舊比丘
與汝架上取衣舒曬抖擻卷牒著衣嚢中繋
擧以是因縁妨廢讀經坐禪行道諸比丘如
是呵已向佛廣説佛以是事集比丘僧佛
知而故問六群比丘汝實作是事不答言
實作世尊佛以種種因縁呵責六群比丘云
何名比丘處處留衣著上下衣遊行諸國趣
著弊衣無有威儀諸受寄舊比丘與汝架上
取衣舒曬抖擻卷牒著衣嚢中繋擧以是因
縁妨廢讀經坐禪行道佛以是事種種因縁
呵已語諸比丘以十利故與諸比丘結戒
從今是戒應如是説若比丘衣竟捨迦絺那
衣已三衣中若離一衣乃至一夜宿尼薩耆
波逸提除僧羯磨一夜者從日沒至明相
未出三衣中若離一衣者若離僧伽梨若
離欝多羅僧若離安陀衞除僧羯磨者僧
羯磨名如大迦葉以因縁故留僧伽梨耆闍
崛山中著上下衣來入竹園時遇天雨不得
還上耆闍崛山離僧伽梨宿是大迦葉語
諸比丘我以因縁故留僧伽梨耆闍崛山中
今遇天雨不得還山離僧伽梨宿今當云何
諸比丘以是事白佛佛以是事集比丘僧佛
知而故問大迦葉汝實留僧伽梨山中著上
下衣來入竹園時天雨不得還山是事問諸
比丘我留僧伽梨耆闍崛山中著上下衣來
入竹園今遇天雨不得還山今當云何汝實
爾不答言實爾世尊佛以種種因縁讃戒讃
持戒讃戒讃持戒已語諸比丘從今日聽
一布薩共住處結不離衣羯磨不離衣羯磨
法者一心和合僧一比丘應僧中唱大徳
僧聽是一布薩共住處僧先所結共布薩界
是中除聚落及聚落界取空地及住處若僧
時到僧忍聽僧一布薩共住處作不離衣羯
磨白如是大徳僧聽是一布薩共住處僧
先所結共布薩界是中除聚落及聚落界取
空地及住處作不離衣羯磨誰諸長老忍是
一布薩共住處作不離衣羯磨者默然誰不
忍者是長老説僧已結一布薩共住處作不
離衣羯磨竟僧忍默然故是事如是持是名
除僧羯磨復有僧羯磨如長老舍利弗病欲
一月遊行諸國僧伽梨重時舍利弗語諸比
丘我欲一月遊行我今有病僧伽梨重今
當云何諸比丘以是事白佛佛以是因縁集
比丘僧知而故問舍利弗汝實語諸比丘我
欲一月遊行今我有病僧伽梨重今當云
何汝實爾不答言實爾世尊佛以種種因
縁讃戒讃持戒讃戒讃持戒已語諸比丘從
今聽老比丘病比丘作一月不離僧伽梨宿
羯磨乞羯磨法者是老病比丘僧和合時偏
袒右肩脱革屣胡跪合掌言諸長老憶念我
某甲比丘老病欲一月遊行僧伽梨重今從
僧乞一月不離僧伽梨宿羯磨僧憐愍故與
我一月不離僧伽梨宿羯磨如是三説是中
僧應籌量若是比丘言我老病而實不老不
病不應與若實老實病應與若言僧伽梨
重而實不重不應與若實重應與與法者
僧一心和合一比丘僧中唱大徳僧聽是
某甲比丘老病欲一月遊行僧伽梨重若僧
時到僧忍聽僧與某甲比丘老病一月不離
僧伽梨宿羯磨白如是如是白二羯磨僧已
與某甲比丘老病一月不離僧伽梨宿羯磨
竟僧忍默然故是事如是持乃至九月亦
爾如僧伽梨若欝多羅僧安陀衞亦如是是
中若未結不離衣法比丘在聚落衣亦在
聚落比丘應至衣所若比丘在聚落衣在阿
練若處比丘應至衣所若比丘在阿蘭若
處衣在聚落比丘應至衣所若比丘在阿蘭
若處衣亦在阿蘭若處比丘應至衣所若已
結不離衣法若比丘在聚落衣亦在聚落比
丘應至衣所若比丘在聚落衣在阿蘭若處
比丘應出聚落界若比丘在阿蘭若處衣在
聚落比丘應至衣所若比丘在阿蘭若處衣
亦在阿蘭若處不犯聚落者若一家二家衆
多家有居士共妻子奴婢人民共住是名
聚落聚落有一界亦有別界一家中亦有一
界有別界不相接聚落界者若雞飛所及處
若棄糞掃所及處若有慚愧人所大便處若
箭射所及處若比丘在一聚落衣在餘聚落
比丘應取衣來若至衣所若受餘衣若不
取衣來不至衣所不受餘衣至地了時尼
薩耆波逸提相接聚落界者若容十桄梯若
十二桄梯若容載梁車迴轉若聚落有牆壁
籬圍遶外至幾許名爲界是中界者謂牆外
容作事處若聚落有塹圍遶外至幾許名爲
界是中界者謂擲糞掃所及處若比丘在
一聚落衣在餘聚落比丘應取衣來若至
衣所若受餘衣若不取衣來不至衣所不
受餘衣至地了時尼薩耆波逸提同族有
一界亦有別界是中同族別界者謂門屋食
堂中庭厠處取水處若比丘在一族衣在
餘族比丘應取衣來若至衣所若受餘
衣若不取衣來不至衣所不受餘衣至地
了時尼薩耆波逸提家有一界亦有別界是
中別界者謂戸處食處中庭厠處取水處若
比丘在一家衣在餘家應取衣來若至衣所
若受餘衣若不取衣來不至衣所不受餘衣
至地了時尼薩耆波逸提重閣舍有一界有
別界是中界者謂中重下重是上重界一
戸入故中重上重是下重界一戸入故下
重是中重界一戸入故若比丘在異重衣
在異重比丘應取衣來若至衣所若受餘
衣若不取衣來不至衣所不受餘衣至地
了時尼薩耆波逸提若是重閣屬一人者無
犯外道人舍有一界亦有別界外道名阿視
毘尼揵子老弟子梵志等除佛五衆餘殘出
家人皆名外道是外道舍界者謂門屋食堂
中庭厠處取水處若比丘在一外道舍衣在
餘外道舍應取衣來若至衣所若受餘衣
若不取衣來不至衣所不受餘衣至地了
時尼薩耆波逸提若諸外道同見同論無
犯輪行人處有一界有別界輪行人若伎
人歌舞人躑絶人相打人相撲人俳笑
人以麁輪載財物細輪載妻子遊行諸國
營輪住宿是中界者謂門處食處中𨓍厠
處取水處若比丘在一家衣在餘家應取
衣來若至衣所若受餘衣若不取衣來不
至衣所不受餘衣至地了時尼薩耆波逸
提若是輪行人屬一人者無犯場處有一
界有別界是中界者謂門處食處中庭厠處
取水處若比丘在一場衣在餘場應取衣
來若至衣所若受餘衣若不取衣來不
至衣所不受餘衣至地了時尼薩耆波逸
提場舍有一界有別界是中界者謂門處
食處中庭厠處取水處若比丘在一場舍應
在餘場舍應取衣來若至衣所若受餘衣
若不取衣來不至衣所不受餘衣至地了
時尼薩耆波夜提園有一界有別界是中
界者謂門處食處中庭厠處取水處若比丘
在一園中衣在餘園應取衣來若至衣所
若受餘衣若不取衣來不至衣所不受餘
衣至地了時尼薩耆波夜提園舍有一界
有別界是中界者謂門處食處中庭厠處取
水處若比丘在一園舍衣在餘園舍應取衣
來若至衣所若受餘衣若不取衣來不至
衣所不受餘衣至地了時尼薩耆波夜提
車行有一界有別界是中前車界者謂向中
車杖所及處中車界者謂向前車後車杖所
及處後車界者謂向中車杖所及處若比丘
在一車界衣在餘車界應取衣來若至衣
所若受餘衣若不取衣來不至衣所不受
餘衣至地了時尼薩耆波逸提單船有一
界有別界是中單船界者謂船所繋處若柱
若橛若板處若比丘在一船衣在餘船應取
衣來若至衣所若受餘衣若不取衣來不
至衣所不受餘衣至地了時尼薩耆波逸
提舫船界亦如是樹有一界有別界是中不
相接樹界者若日中時影所陰處若雨墮時
水不及著枝葉處若比丘在一樹下衣在餘
樹下應取衣來若至衣所若受餘衣若不
取衣來不至衣所不受餘衣至地了時尼
薩耆波逸提相接樹界者若是諸樹枝葉相
接乃至一拘盧舍是中隨所著衣至地了時
無犯四十九尋衣角如比丘與和上阿闍
梨擔衣道中行若在前若在後四十九尋内
不離若過四十九尋至地了時尼薩耆波
夜提有諸比丘持衣鉢著一處在衣四邊
臥是中一比丘若起去離可得還取處至地
了時尼薩耆波夜提有比丘二界中臥衣
離身乃至半寸墮他界中得突吉羅罪若衣
一角在身上無犯二事
竟
佛在王舍城爾時六群比丘得非時衣畜作
是念是不相似留置若得相似者當作成
衣是六群比丘若先得青衣後得黄衣作是
念不相似留置若先得黄衣後得赤衣白
衣麻衣野麻衣芻摩衣憍奢耶衣翅夷羅衣
欽婆羅衣劫貝衣得已作是念不相似留置
若得相似者當作成衣是中有比丘少欲知
足行頭陀聞是事心不喜種種因縁呵責六
群比丘云何名比丘得非時衣畜以不相
似故留置若得相似者當作成衣先得青
衣後得黄衣作是念不相似留置若先得
黄衣後得赤衣白衣麻衣野麻衣芻摩衣憍
奢耶衣翅夷羅衣欽婆羅衣劫貝衣得已作
是念不相似留置若得相似者當作成衣如
是諸比丘種種因縁呵責已是事白佛佛以
是事集比丘僧知而故問六群比丘汝實作
是事不答言實作世尊佛以種種因縁呵
責六群比丘云何名比丘得非時衣畜以不
相似故留置若得相似者當作成衣若先得
青衣後得黄衣作是念不相似留置若先
得黄衣後得赤衣白衣麻衣野麻衣芻摩衣
奢施耶衣翅夷羅衣欽婆羅衣劫貝衣得已
作是念不相似留置若得相似者當作成
衣佛如是種種因縁呵已語諸比丘以十利
故與諸比丘結戒從今是戒應如是説若比
丘衣竟已捨迦絺那衣若得非時衣比丘
須者當自手取速作衣持若足者善若不
足者更望得衣令具足故停是衣乃至一月
過是停者尼薩耆波夜提非時者謂除別
房衣家中施衣除安居衣餘殘衣名非時衣
自手取速作受持者是衣若作僧伽梨若作
欝多羅僧若作安陀衞更望得衣者此比
丘作是念若母與我若父若兄弟姉妹兒
女本第二若有般闍婆瑟會五歳
會也若有沙婆婆
瑟會六歳
會也若二月會若入舍會我此一月中
會當能集成是衣不足令足者若僧伽梨少
若欝多羅僧少若安陀衞少作令具足是中
犯者若比丘得不具足衣停更望得衣故是
比丘隨得衣日即作是念我十日所望必不
能得是衣十日應作衣若與人若作淨若
受持若不作衣不與人不作淨不受持至
十一日地了時尼薩耆波逸提又比丘得不
具足衣停更望得衣故至二日作是念我九
日所望必不能得是衣九日應作衣若與人
若作淨若受持若不作衣不與人不作淨
不受持至十一日地了時尼薩耆波逸提又
比丘得不具足衣停更望得衣故至三日作
是念我八日所望必不能得是衣八日内應
作衣若與人若作淨若受持若不作衣不與
人不作淨不受持至十一日地了時尼薩耆
波夜提又比丘得不具足衣停更望得衣
故至四日作是念我七日所望必不能得是
衣七日應作衣若與人若作淨若受持若不
作衣不與人不作淨不受持至十一日地了
時尼薩耆波夜提又比丘得不具足衣停
更望得衣故至五日作是念我六日所望必
不能得是衣六日應作衣若與人若作淨若
受持若不作衣不與人不作淨不受持至十
一日地了時尼薩耆波夜提又比丘得不
具足衣停更望得衣故至六日作是念我五
日所望必不能得是衣五日應作衣若與人
若作淨若受持若不作衣不與人不作淨不
受持至十一日地了時尼薩耆波夜提又
比丘得不具足衣停更望得衣故至七日作
是念我四日所望必不能得是衣四日應作
衣若與人若作淨若受持若不作衣不與人
不作淨不受持至十一日地了時尼薩耆波
夜提又比丘得不具足衣停更望得衣故
至八日作是念我三日所望必不能得是衣
三日應作衣若與人若作淨若受持若不作
衣不與人不作淨不受持至十一日地了時
尼薩耆波夜提又比丘得不具足衣停更
望得衣故至九日作是念我二日所望必不
能得是衣二日應作衣若與人若作淨若受
持若不作衣不與人不作淨不受持至十一
日地了時尼薩耆波夜提又比丘得不具
足衣停更望得衣故至十日作是念我一日
所望必不能得是衣一日應作衣若與人若
作淨若受持若不作衣不與人不作淨不受
持至十一日地了時尼薩耆波夜提又比
丘得不具足衣停更望得衣故至十一日作
是念我此十一日所望必不能得是衣十一
日應作衣若與人若作淨若受持若不作衣
不與人不作淨不受持至十二日地了時尼
薩耆波夜提又比丘得不具足衣停更望得
衣故至十二日作是念我此十二日所望
必不能得是衣十二日應作衣若與人若作
淨若受持若不作衣不與人不作淨不受持
至十三日地了時尼薩耆波夜提又比丘
得不具足衣停更望得衣故至十三日作是
念我此十三日所望必不能得是衣十三日
應即作衣若與人若作淨若受持若不作
衣不與人不作淨不受持至十四日地了時
尼薩耆波夜提又比丘得不具足衣停更
望得衣故至十四日作是念我此十四日
所望必不能得是衣十四日應作衣若與人
若作淨若受持若不作衣不與人不作淨不
受持至十五日地了時尼薩耆波夜提又
比丘得不具足衣停更望得衣故至十五日
作是念我此十五日所望必不能得是衣十
五日應作衣若與人若作淨若受持若不作
衣不與人不作淨不受持至十六日地了時
尼薩耆波夜提又比丘得不具足衣停更
望得衣故至十六日作是念我此十六日所
望必不能得是衣十六日應作衣若與人若
作淨若受持若不作衣不與人不作淨不受
持至十七日地了時尼薩耆波夜提又比
丘得不具足衣停更望得衣故至十七日作
是念我此十七日所望必不能得是衣十七
日應作衣若與人若作淨若受持若不作衣
不與人不作淨不受持至十八日地了時尼
薩耆波夜提又比丘得不具足衣停更望得
衣故至十八日作是念我此十八日所望
必不能得是衣十八日應作衣若與人若作
淨若受持若不作衣不與人不作淨不受特
至十九日地了時尼薩耆波夜提又比丘
得不具足衣停更望得衣故至十九日作是
念我此十九日所望必不能得是衣十九日
應作衣若與人若作淨若受持若不作衣不
與人不作淨不受持至二十日地了時尼薩
耆波夜提又比丘得不具足衣停更望得
衣故至二十日作是念我此二十日所望
必不能得是衣二十日應作衣若與人若作
淨若受持若不作衣不與人不作淨不受持
至二十一日地了時尼薩耆波夜提又比
丘得不具足衣停更望得衣故至二十一日
作是念我此二十一日所望必不能得是衣
二十一日應作衣若與人若作淨若受持若
不作衣不與人不作淨不受持至二十二日
地了時尼薩耆波夜提又比丘得不具足
衣停更望得衣故至二十二日作是念我
此二十二日所望必不能得是衣二十二日
應作衣若與人若作淨若受持若不作衣不
與人不作淨不受持至二十三日地了時尼
薩耆波夜提又比丘得不具足衣停更望得
衣故至二十三日作是念我此二十三日所
望必不能得是衣二十三日應作衣若與人
若作淨若受持若不作衣不與人不作淨不
受持至二十四日地了時尼薩耆波夜提
又比丘得不具足衣停更望得衣故至二十
四日作是念我此二十四日所望必不能得
是衣二十四日應作衣若與人若作淨若受
持若不作衣不與人不作淨不受持至二十
五日地了時尼薩耆波夜提又比丘得不具
足衣停更望得衣故至二十五日作是念
我此二十五日所望必不能得是衣二十五
日應作衣若與人若作淨若受持若不作衣
不與人不作淨不受持至二十六日地了時
尼薩耆波夜提又比丘得不具足衣停更
望得衣故至二十六日作是念我此二十六
日所望必不能得是衣二十六日應作衣若
與人若作淨若受持若不作衣不與人不作
淨不受持至二十七日地了時尼薩耆波夜
提又比丘得不具足衣停更望得衣故至二
十七日作是念我此二十七日所望必不能
得是衣二十七日應作衣若與人若作淨若
受持若不作衣不與人不作淨不受持至二
十八日地了時尼薩耆波夜提又比丘得
不具足衣停更望得衣故至二十八日作
是念我此二十八日所望必不能得是衣二
十八日應作衣若與人若作淨若受持若不
作衣不與人不作淨不受持至二十九日地
了時尼薩耆波夜提又比丘得不具足衣
停更望得衣故至二十九日作是念我此二
十九日所望必不能得是衣二十九日應作
衣若與人若作淨若受持若不作衣不與人
不作淨不受持至三十日地了時尼薩耆波
夜提又比丘得不具足衣停更望得衣故
至三十日作是念我此三十日所望必不能
得是衣三十日應作衣若與人若作淨若受
持若不作衣不與人不作淨不受持至三十
一日地了時尼薩耆波夜提又比丘得不
具足衣停更望得衣故即停衣日不得所望
非望而得是衣十日應作衣若與人若作淨
若受持若不作衣不與人不作淨不受持至
十一日地了時尼薩耆波夜提又比丘得
不具足衣停更望得衣故至二日不得所
望非望而得是衣九日應作衣若與人若作
淨若受持若不作衣不與人不作淨不受持
至十一日地了時尼薩耆波夜提又比丘得
不具足衣停更望得衣故乃至九日不得所
望非望而得是衣二日應作衣若與人若作
淨若受持若不作衣不與人不作淨不受持
至十一日地了時尼薩耆波夜提又比丘得
不具足衣停更望得衣故乃至十日不得所
望非望而得是衣一日應即作衣若與人若
作淨若受持若不作衣不與人不作淨不受
持至十一日地了時尼薩耆波夜提又比
丘得不具足衣停更望得衣故至十一日不
得所望非望而得是衣十一日應作衣若與
人若作淨若受持若不作衣不與人不作淨
不受持至十二日地了時尼薩耆波夜提
又比丘得不具足衣停更望得衣故至十二
日不得所望非望而得是衣十二日應作衣
若與人若作淨若受持若不作衣不與人不
作淨不受持至十三日地了時尼薩耆波夜
提又比丘得不具足衣停更望得衣故至十
三日不得所望非望而得是衣十三日應作
衣若與人若作淨若受持若不作衣不與人
不作淨不受持至十四日地了時尼薩耆波
夜提又比丘得不具足衣停更望得衣故至
十四日不得所望非望而得是衣十四日應
作衣若與人若作淨若受持若不作衣不與
人不作淨不受持至十五日地了時尼薩耆
波夜提又比丘得不具足衣停更望得衣
故至十五日不得所望非望而得是衣十五
日應作衣若與人若作淨若受持若不作衣
不與人不作淨不受持至十六日地了時尼
薩耆波夜提又比丘得不具足衣停更望得
衣故至十六日不得所望非望而得是衣十
六日應作衣若與人若作淨若受持若不作
衣不與人不作淨不受持至十七日地了時
尼薩耆波夜提又比丘得不具足衣停更望
得衣故至十七日不得所望非望而得是衣
十七日應作衣若與人若作淨若受持若不
作衣不與人不作淨不受持至十八日地了
時尼薩耆波夜提又比丘得不具足衣停更
望得衣故至十八日不得所望非望而得是
衣十八日應作衣若與人若作淨若受持若
不作衣不與人不作淨不受持至十九日地
了時尼薩耆波夜提又比丘得不具足衣停
更望得衣故至十九日不得所望非望而得
是衣十九日應作衣若與人若作淨若受持
若不作衣不與人不作淨不受持至二十日
地了時尼薩耆波夜提又比丘得不具足衣
停更望得衣故至二十日不得所望非望而
得是衣二十日應作衣若與人若作淨若受
持若不作衣不與人不作淨不受持至二十
一日地了時尼薩耆波夜提又比丘得不具
足衣停更望得衣故至二十一日不得所望
非望而得是衣二十一日應作衣若與人若
作淨若受持若不作衣不與人不作淨不受
持至二十二日地了時尼薩耆波夜提又比
丘得不具足衣停更望得衣故至二十二日
不得所望非望而得是衣二十二日應作衣
若與人若作淨若受持若不作衣不與人不
作淨不受持至二十三日地了時尼薩耆波
夜提又比丘得不具足衣停更望得衣故至
二十三日不得所望非望而得是衣二十三
日應作衣若與人若作淨若受持若不作衣
不與人不作淨不受持至二十四日地了時
尼薩耆波夜提又比丘得不具足衣停更望
得衣故至二十四日不得所望非望而得是
衣二十四日應作衣若與人若作淨若受持
若不作衣不與人不作淨不受持至二十五
日地了時尼薩耆波夜提又比丘得不具足
衣停更望得衣故至二十五日不得所望非
望而得是衣二十五日應作衣若與人若作
淨若受持若不作衣不與人不作淨不受持
至二十六日地了時尼薩耆波夜提又比丘
得不具足衣停更望得衣故至二十六日不
得所望非望而得是衣二十六日應作衣若
與人若作淨若受持若不作衣不與人不作
淨不受持至二十七日地了時尼薩耆波夜
提又比丘得不具足衣停更望得衣故至二
十七日不得所望非望而得是衣二十七日
應作衣若與人若作淨若受持若不作衣不
與人不作淨不受持至二十八日地了時尼
薩耆波夜提又比丘得不具足衣停更望得
衣故至二十八日不得所望非望而得是衣
二十八日應作衣若與人若作淨若受持若
不作衣不與人不作淨不受持至二十九日
地了時尼薩耆波夜提又比丘得不具足衣
停更望得衣故至二十九日不得所望非望
而得是衣二十九日應作衣若與人若作淨
若受持若不作衣不與人不作淨不受持至
三十日地了時尼薩耆波夜提又比丘得不
具足衣停更望得衣故至三十日不得所望
非望而得是衣三十日應作衣若與人若作
淨若受持若不作衣不與人不作淨不受持
至三十一日地了時尼薩耆波夜提又比
丘得不具足衣停更望得衣故即得衣日斷
所望得非望而得是衣十日應作衣若與人
若作淨若受持若不作衣不與人不作淨不
受持至十一日地了時尼薩耆波夜提又比
丘得不具足衣停更望得衣故至二日斷所
望得非望而得是衣九日應作衣若與人若
作淨若受持若不作衣不與人不作淨不受
持至十一日地了時尼薩耆波夜提又比丘
得不具足衣停更望得衣故至三日斷所望
得非望而得是衣八日應作衣若與人若作
淨若受持若不作衣不與人不作淨不受持
至十一日地了時尼薩耆波夜提又比丘得
不具足衣停更望得衣故乃至九日斷所望
得非望而得是衣二日應作衣若與人若作
淨若受持若不作衣不與人不作淨不受持
至十一日地了時尼薩耆波夜提又比丘得
不具足衣停更望得衣故至十日斷所望得
非望而得是衣十日應作衣若與人若作淨
若受持若不作衣不與人不作淨不受持至
十一日地了時尼薩耆波夜提又比丘得
不具足衣停更望得衣故至十一日斷所望
得非望而得是衣十一日應作衣若與人若
作淨若受持若不作衣不與人不作淨不受
持至十二日地了時尼薩耆波夜提又比
丘得不具足衣停更望得衣故至十二日斷
所望得非望而得是衣十二日應作衣若與
人若作淨若受持若不作衣不與人不作淨
不受持至十三日地了時尼薩耆波夜提又
比丘得不具足衣停更望得衣故至十三日
斷所望得非望而得是衣十三日應作衣若
與人若作淨若受持若不作衣不與人不作
淨不受持至十四日地了時尼薩耆波夜提
又比丘得不具足衣停更望得衣故至十四
日斷所望得非望而得是衣十四日應作衣
若與人若作淨若受持若不作衣不與人不
作淨不受持至十五日地了時尼薩耆波夜
提又比丘得不具足衣停更望得衣故至十
五日斷所望得非望而得是衣十五日應作
衣若與人若作淨若受持若不作衣不與人
不作淨不受持至十六日地了時尼薩耆波
夜提又比丘得不具足衣停更望得衣故至
十六日斷所望得非望而得是衣十六日應
作衣若與人若作淨若受持若不作衣不與
人不作淨不受持至十七日地了時尼薩耆
波夜提又比丘得不具足衣停更望得衣故
至十七日斷所望得非望而得是衣十七日
應作衣若與人若作淨若受持若不作衣不
與人不作淨不受持至十八日地了時尼薩
耆波夜提又比丘得不具足衣停更望得衣
故至十八日斷所望得非望而得是衣十
八日應作衣若與人若作淨若受持若不作
衣不與人不作淨不受持至十九日地了時
尼薩耆波夜提又比丘得不具足衣停更望
得衣故至十九日斷所望得非望而得是衣
十九日應作衣若與人若作淨若受持若不
作衣不與人不作淨不受持至二十日地了
時尼薩耆波夜提又比丘得不具足衣停更
望得衣故至二十日斷所望得非望而得是
衣二十日應作衣若與人若作淨若受持若
不作衣不與人不作淨不受持至二十一日
地了時尼薩耆波夜提又比丘得不具足衣
停更望得衣故至二十一日斷所望得非望
而得是衣二十一日應作衣若與人若作淨
若受持若不作衣不與人不作淨不受持至
二十二日地了時尼薩耆波夜提又比丘得
不具足衣停更望得衣故至二十二日斷所
望得非望而得是衣二十二日應作衣若
與人若作淨若受持若不作衣不與人不作
淨不受持至二十三日地了時尼薩耆波夜
提又比丘得不具足衣停更望得衣故至二
十三日斷所望得非望而得是衣二十三日
應作衣若與人若作淨若受持若不作衣不
與人不作淨不受持至二十四日地了時尼
薩耆波夜提又比丘得不具足衣停更望得
衣故至二十四日斷所望得非望而得是衣
二十四日應作衣若與人若作淨若受持若
不作衣不與人不作淨不受持至二十五日
地了時尼薩耆波夜提又比丘得不具足衣
停更望得衣故至二十五日斷所望得非望
而得是衣二十五日應作衣若與人若作淨
若受持若不作衣不與人不作淨不受持至
二十六日地了時尼薩耆波夜提又比丘得
不具足衣停更望得衣故至二十六日斷所
望得非望而得是衣二十六日應作衣若與
人若作淨若受持若不作衣不與人不作淨不
受持至二十七日地了時尼薩耆波夜提又
比丘得不具足衣停更望得衣故至二十七
日斷所望得非望而得是衣二十七日應作
衣若與人若作淨若受持若不作衣不與人
不作淨不受持至二十八日地了時尼薩耆
波夜提又比丘得不具足衣停更望得衣故
至二十八日斷所望得非望而得是衣二十
八日應作衣若與人若作淨若受持若不作
衣不與人不作淨不受持至二十九日地了
時尼薩耆波夜提又比丘得不具足衣停更
望得衣故至二十九日斷所望得非望而得
是衣二十九日應作衣若與人若作淨若受
持若不作衣不與人不作淨不受持至三十
日地了時尼薩耆波夜提又比丘得不具足
衣停更望得衣故至三十日斷所望得非望
而得是衣三十日應作衣若與人若作淨若
受持若不作衣不與人不作淨不受持至三
十一日地了時尼薩耆波夜提又比丘得不
具足衣停更望得衣故即得衣日不得所望
不斷所望非望而得是衣十日應作衣若
與人若作淨若受持若不作衣不與人不作
淨不受持至十一日地了時尼薩耆波夜
提又比丘得不具足衣停更望得衣故至
二日不得所望不斷所望非望而得是衣九
日應作衣若與人若作淨若受持若不作衣
不與人不作淨不受持至十一日地了時尼
薩耆波夜提又比丘得不具足衣停更望得
衣故至三日不得所望不斷所望非望而
得是衣八日應作衣若與人若作淨若受持
若不作衣不與人不作淨不受持至十一日
地了時尼薩耆波夜提又比丘得不具足
衣停更望得衣故乃至九日不得所望不斷
所望非望而得是衣二日應作衣若與人
若作淨若受持若不作衣不與人不作淨不
受持至十一日地了時尼薩耆波夜提又
比丘得不具足衣停更望得衣故至十日不
得所望不斷所望非望而得是衣一日應
作衣若與人若作淨若受持若不作衣不與
人不作淨不受持至十一日地了時尼薩耆
波夜提又比丘得不具足衣停更望得衣
故至十一日不得所望不斷所望非望而
得是衣十一日應作衣若與人若作淨若受
持若不作衣不與人不作淨不受持至十二
日地了時尼薩耆波夜提又比丘得不具
足衣停更望得衣故至十二日不得所望不
斷所望非望而得是衣十二日應作衣若與
人若作淨若受持若不作衣不與人不作淨
不受持至十三日地了時尼薩耆波夜提又
比丘得不具足衣停更望得衣故至十三日
不得所望不斷所望非望而得是衣十三日
應作衣若與人若作淨若受持若不作衣不
與人不作淨不受持至十四日地了時尼薩
耆波夜提又比丘得不具足衣停更望得衣
故至十四日不得所望不斷所望非望而得
是衣十四日應作衣若與人若作淨若受持
若不作衣不與人不作淨不受持至十五日
地了時尼薩耆波夜提又比丘得不具足衣
停更望得衣故至十五日不得所望不斷所
望非望而得是衣十五日應作衣若與人若
作淨若受持若不作衣不與人不作淨不受
持至十六日地了時尼薩耆波夜提又比
丘得不具足衣停更望得衣故至十六日不
得所望不斷所望非望而得是衣十六日
應作衣若與人若作淨若受持若不作衣不
與人不作淨不受持至十七日地了時尼薩
耆波夜提又比丘得不具足衣停更望得衣
故至十七日不得所望不斷所望非望而
得是衣十七日應作衣若與人若作淨若受
持若不作衣不與人不作淨不受持至十八
日地了時尼薩耆波夜提又比丘得不具足
衣停更望得衣故至十八日不得所望不斷
所望非望而得是衣十八日應作衣若與
人若作淨若受持若不作衣不與人不作淨
不受持至十九日地了時尼薩耆波夜提又
比丘得不具足衣停更望得持故至十九日
不得所望不斷所望非望而得是衣十九日
應作衣若與人若作淨若受持若不作衣不
與人不作淨不受持至二十日地了時尼薩
耆波夜提又比丘得不具足衣停更望得衣
故至二十日不得所望不斷所望非望而
得是衣二十日應作衣若與人若作淨若受
持若不作衣不與人不作淨不受持至二十
一日地了時尼薩耆波夜提又比丘得不具
足衣停更望得衣故至二十一日不得所望
不斷所望非望而得是衣二十一日應作衣
若與人若作淨若受持若不作衣不與人不
作淨不受持至二十二日地了時尼薩耆波
夜提又比丘得不具足衣停更望得衣故至
二十二日不得所望不斷所望非望而得是
衣二十二日應作衣若與人若作淨若受持
若不作衣不與人不作淨不受持至二十三
日地了時尼薩耆波夜提又比丘得不具足
衣停更望得衣故至二十三日不得所望不
斷所望非望而得是衣二十三日應作衣若
與人若作淨若受持若不作衣不與人不作
淨不受持至二十四日地了時尼薩耆波夜
提又比丘得不具足衣停更望得衣故至
二十四日不得所望不斷所望非望而得是
衣二十四日應作衣若與人若作淨若受持
若不作衣不與人不作淨不受持至二十五
日地了時尼薩耆波夜提又比丘得不具足
衣停更望得衣故至二十五日不得所望不
斷所望非望而得是衣二十五日應作衣若
與人若作淨若受持若不作衣不與人不作
淨不受持至二十六日地了時尼薩耆波夜
提又比丘得不具足衣停更望得衣故至
二十六日不得所望不斷所望非望而得是
衣二十六日應作衣若與人若作淨若受持
若不作衣不與人不作淨不受持至二十七
日地了時尼薩耆波夜提又比丘得不具足
衣停更望得衣故至二十七日不得所望不
斷所望非望而得是衣二十七日應作衣若
與人若作淨若受持若不作衣不與人不作
淨不受持至二十八日地了時尼薩耆波夜
提又比丘得不具足衣停更望得衣故至
二十八日不得所望不斷所望非望而得是
衣二十八日應作衣若與人若作淨若受持
若不作衣不與人不作淨不受持至二十九
日地了時尼薩耆波夜提又比丘得不具足
衣停更望得衣故至二十九日不得所望不
斷所望非望而得是衣二十九日應作衣若
與人若作淨若受持若不作衣不與人不作
淨不受持至三十日地了時尼薩耆波夜提
又比丘得不具足衣停更望得衣故至三十
日不得所望不斷所望非望而得是衣三十
日應作衣若與人若作淨若受持若不作衣
不與人不作淨不受持至三十一日地了時
尼薩耆波夜提又比丘得不具足衣停更
望得衣故即得衣日作是念我此三十日所
望必不能得是衣十日應作衣若與人若作
淨若受持若不作衣不與人不作淨不受持
至十一日地了時尼薩耆波夜提又比丘
得不具足衣停更望得衣故至二日作是念
我此二十九日所望必不能得是衣九日應
作衣若與人若作淨若受持若不作衣不與
人不作淨不受持至十一日地了時尼薩耆
波夜提又比丘得不具足衣停更望得衣
故至三日作是念我二十八日所望必不能
得是衣八日應作衣若與人若作淨若受持
若不作衣不與人不作淨不受持至十一日
地了時尼薩耆波夜提又比丘得不具足
衣停更望得衣故乃至九日作是念我二十
二日所望必不能得是衣二日應作衣若與
人若作淨若受持若不作衣不與人不作淨
不受持至十一日地了時尼薩耆波夜提
又比丘得不具足衣停更望得衣故至十日
作是念我二十一日所望必不能得是衣一
日應作衣若與人若作淨若受持若不作衣
不與人不作淨不受持至十一日地了時尼
薩耆波夜提又比丘得不具足衣停更望
得衣故至十一日作是念我二十日所望必
不能得是衣十一日應作衣若與人若作淨
若受持若不作衣不與人不作淨不受持至
十二日地了時尼薩耆波夜提又比丘得
不具足衣停更望得衣故十二日作是念我
十九日所望必不能得是衣十二日應作衣
若與人若作淨若受持若不作衣不與人不
作淨不受持至十三日地了時尼薩耆波夜
提又比丘得不具足衣停更望得衣故至十
三日作是念我十八日所望必不能得是衣
十三日應作衣若與人若作淨若受持若不
作衣不與人不作淨不受持至十四日地了
時尼薩耆波夜提又比丘得不具足衣停
更望得衣故至十四日作是念我十七日所
望必不能得是衣十四日應作衣若與人若
作淨若受持若不作衣不與人不作淨不受
持至十五日地了時尼薩耆波夜提又比
丘得不具足衣停更望得衣故至十五日作
是念我十六日所望必不能得是衣十五日
應作衣若與人若作淨若受持若不作衣不
與人不作淨不受持至十六日地了時尼薩
耆波夜提又比丘得不具足衣停更望得衣
故至十六日作是念我十五日所望必不能
得是衣十六日應作衣若與人若作淨若受
持若不作衣不與人不作淨不受持至十七
日地了時尼薩耆波夜提又比丘得不具足
衣停更望得衣故至十七日作是念我十
四日所望必不能得是衣十七日應作衣若
與人若作淨若受持若不作衣不與人不作
淨不受持至十八日地了時尼薩耆波夜提
又比丘得不具足衣停更望得衣故至十八
日作是念我十三日所望必不能得是衣十
八日應作衣若與人若作淨若受持若不作
衣不與人不作淨不受持至十九日地了時
尼薩耆波夜提又比丘得不具足衣停更望
得得故至十九日作是念我十二日所望必
不能得是衣十九日應作衣若與人若作淨
若受持若不作衣不與人不作淨不受持至
二十日地了時尼薩耆波夜提又比丘得不
具足衣停更望得衣故至二十日作是念
我十一日所望必不能得是衣二十日應作
衣若與人若作淨若受持若不作衣不與人
不作淨不受持至二十一日地了時尼薩耆
波夜提又比丘得不具足衣停更望得衣故
至二十一日作是念我十日所望必不能得
是衣二十一日應作衣若與人若作淨若受
持若不作衣不與人不作淨不受持至二十
二日地了時尼薩耆波夜提又比丘得不具
足衣停更望得衣故至二十二日作是念我
九日所望必不能得是衣二十二日應作衣
若與人若作淨若受持若不作衣不與人不
作淨不受持至二十三日地了時尼薩耆波
夜提又比丘得不具足衣停更望得衣故至
二十三日作是念我八日所望必不能得是
衣二十三日應作衣若與人若作淨若受持
若不作衣不與人不作淨不受持至二十四
日地了時尼薩耆波夜提又比丘得不具足
衣停更望得衣故至二十四日作是念我
七日所望必不能得是衣二十四日應作衣
若與人若作淨若受持若不作衣不與人不
作淨不受持至二十五日地了時尼薩耆波
夜提又比丘得不具足衣停更望得衣故至
二十五日作是念我六日所望必不能得是
衣二十五日應作衣若與人若作淨若受持
若不作衣不與人不作淨不受持至二十六
日地了時尼薩耆波夜提又比丘得不具足
衣停更望得衣故至二十六日作是念我
五日所望必不能得是衣二十六日應作衣
若與人若作淨若受持若不作衣不與人不
作淨不受持至二十七日地了時尼薩耆波
夜提又比丘得不具足衣停更望得衣故至
二十七日作是念我四日所望必不能得是
衣二十七日應作衣若與人若作淨若受持
若不作衣不與人不作淨不受持至二十八
日地了時尼薩耆波夜提又比丘得不具足
衣停更望得衣故至二十八日作是念我
三日所望必不能得是衣二十八日應作衣
若與人若作淨若受持若不作衣不與人不
作淨不受持至二十九日地了時尼薩耆波
夜提又比丘得不具足衣停更望得衣故至
二十九日作是念我二日所望必不能得是
衣二十九日應作衣若與人若作淨若受持
若不作衣不與人不作淨不受持至三十日
地了時尼薩耆波夜提又比丘得不具足衣
停更望得衣故至三十日作是念我一日所
望必不能得是衣三十日應作衣若與人若
作淨若受持若不作衣不與人不作淨不受
持至三十一日地了時尼薩耆波夜提又
比丘得不具足衣停更望多衣故即得衣日
不得所望亦不斷望非望而許復勤求所
望是望亦斷非望更得是衣十日應作衣
若足者善若不足者留又比丘得不具足
衣停更望多衣故至二日不得所望亦不
斷望非望而許復勤求所望是望亦斷非
望更得是衣九日應作衣若足者善不足
者留又比丘得不具足衣停更望多衣故乃
至九日不得所望亦不斷望非望而許復
勤求所望是望亦斷非望更得是衣二日
應作衣若足者善不足者留又比丘得不
具足衣停更望多衣故至十日不得所望亦
不斷望非望而許復勤求所望是望亦斷
非望更得是衣十日應作衣若足者善不
足者留又比丘得不具足衣停更望多衣故
至十一日不得所望亦不斷望非望而許復
勤求所望是望亦斷非望更得是衣十一日
應作衣若足者善不足者留又比丘得不
具足衣停更望多衣故至十二日不得所望
亦不斷望非望而許復勤求所望是望亦
斷非望更得是衣十二日即應作衣若足
者善不足者留又比丘得不具足衣停更
望多衣故至十三日不得所望亦不斷望非
望而許復勤求所望是望亦斷非望更得
是衣十三日應作衣若足者善不足者留又
比丘得不具足衣停更望多衣故至十四日
不得所望亦不斷望非望而許復勤求所
望是望亦斷非望更得是衣十四日應作
衣若足者善不足者留又比丘得不具足
衣停更望多衣故至十五日不得所望亦不
斷望非望而許復勤求所望是望亦斷非
望更得是衣十五日應作衣若足者善不
足者留又比丘得不具足衣停更望多衣故
至十六日不得所望亦不斷望非望而許復
勤求所望是望亦斷非望更得是衣十六
日應作衣若足者善不足者留又比丘得
不具足衣停更望多衣故至十七日不得所
望亦不斷望非望而許復勤求所望是望
亦斷非望更得是衣十七日應作衣若足
者善不足者留又比丘得不具足衣停更
望多衣故至十八日不得所望亦不斷望非
望而許復勤求所望是望亦斷非望更得
是衣十八日應作衣若足者善不足者留又
比丘得不具足衣停更望多衣故至十九日
不得所望亦不斷望非望而許復勤求所
望是望亦斷非望更得是衣十九日應作
衣若足者善不足者留又比丘得不具足
衣停更望多衣故至二十日不得所望亦不
斷望非望而許復勤求所望是望亦斷非
望更得是衣二十日應作衣若足者善不足
者留又比丘得不具足衣停更望多衣故至
二十一日不得所望亦不斷望非望而許復
勤求所望是望亦斷非望更得是衣二十
一日應作衣若足者善不足者留又比丘
得不具足衣停更望多衣故至二十二日不
得所望亦不斷望非望而許復勤求所望
是望亦斷非望更得是衣二十二日應作衣
若足者善不足者留又比丘得不具足衣停
更望多衣故至二十三日不得所望亦不斷
望非望而許復勤求所望是望亦斷非望
更得是衣二十三日應作衣若足者善不足
者留又比丘得不具足衣停更望多衣故至
二十四日不得所望亦不斷望非望而許復
勤求所望是望亦斷非望更得是衣二十
四日應作衣若足者善不足者留又比丘得
不具足衣停更望多衣故至二十五日不得
所望亦不斷望非望而許復勤求所望是
望亦斷非望更得是衣二十五日應作衣若
足者善不足者留又比丘得不具足衣停
更望多衣故至二十六日不得所望亦不斷
望非望而許復勤求所望是望亦斷非望
更得是衣二十六日應作衣若足者善不
足者留又比丘得不具足衣停更望多衣故
至二十七日不得所望亦不斷望非望而許
復勤求所望是望亦斷非望更得是衣二
十七日應作衣若足者善不足者留又比
丘得不具足衣停更望多衣故至二十八日
不得所望亦不斷望非望而許復勤求所
望是望亦斷非望更得是衣二十八日應
作衣若足者善不足者留又比丘得不具
足衣停更望多衣故至二十九日不得所望
亦不斷望非望而許復勤求所望是望亦
斷非望更得是衣二十九日應作衣若足
者善不足者留又比丘得不具足衣停更
望多衣故至三十日不得所望亦不斷望非
望而許復勤求所望是望亦斷非望更得
是衣三十日應作衣若足者善不足者留若
比丘有捨墮衣未捨罪未悔過次續不斷更
得衣尼薩耆波夜提本衣因縁故又比丘
有捨墮衣已捨罪未悔過次續不斷更得衣
尼薩耆波夜提本衣因縁故又比丘有捨
墮衣已捨罪已悔過次續不斷更得衣尼
薩耆波夜提本衣因縁故又比丘有捨墮
衣已捨罪已悔過次續已斷更得衣不犯
佛在舍衞國與大比丘衆安居爾時諸比丘
多得布施衣畜佛欲制諸比丘多畜衣故語
安居比丘我欲制諸比丘多畜衣故語安居
比丘我欲四月燕坐令諸比丘不得來至
我所除一送食比丘及布薩諸安居比丘受
佛教還衆中立如是制若比丘非一送食及
布薩至佛所者得波夜提罪立是制已白
佛佛默然可之爾時長老優波斯那與多
比丘衆五百人倶皆阿練兒著納衣一食乞
食空地坐來去坐臥視瞻進止威儀清淨持
僧伽梨執鉢安庠從憍薩羅遊行到舍衞國
時多比丘祇桓門間經行長老優波斯那問
諸比丘佛今所在諸比丘言佛在彼東向
大房一板爲戸内若欲往者隨意時長
老憂波斯那往大房所到已謦欬以指扣
戸佛與開戸長老優波斯那即入大房
舍内到佛所頭面禮足一面坐佛知故問
言汝徒衆清淨善好汝衆何因縁故清淨
威儀答言世尊若比丘來至我所求讀誦經
求依止者我語是比丘汝能盡形作阿練兒
著糞掃衣乞食一食空地坐我當教汝讀經
與汝依止若比丘能行是頭陀法者我教讀
經與依止以是故世尊我徒衆威儀清淨佛
問優波斯那舊比丘立制汝知不答言不
知世尊舊比丘云何立制佛語優波斯那我
欲四月燕坐語諸比丘汝諸比丘不得來
至我所除一送食及布薩諸比丘受我語還
衆中立制若比丘非一送食及布薩往佛所
得波夜提罪諸比丘立制已來語我我即
默然可之優波斯那言世尊舊比丘知此
意不佛言何以不知佛言我從今聽阿練
兒著糞掃衣頭陀比丘若送食不送食若布
薩不布薩隨意來至我所舊比丘聞長老優
波斯那非送食非布薩欲見佛故便到佛所
聞已集比丘僧集已喚優波斯那來衆僧
已集爾時長老優波斯那即到僧中頭面禮
上坐足隨次坐已舊比丘問優波斯那汝知
舊比丘立制不答言不知問上坐言舊比
丘立制云何答言優波斯那佛語安居比
丘我欲四月燕坐諸比丘不得來至我所
除一送食及布薩我等受佛教立制若比丘
非一送食非布薩往佛所者得波夜提罪
佛即默然可之汝優波斯那非一送食非
布薩往到佛所得波夜提罪汝應如法悔
過汝當發露是罪莫覆藏優波斯那言上
座知不我到佛所頭面禮足一面坐已佛知
故問我言優波斯那汝徒衆何因縁故威儀
清淨我言世尊若有比丘來至我所求讀
誦經若求依止我語是比丘汝能盡形作阿
練兒著糞掃衣乞食一食空地坐我當教汝
讀經與汝依止若比丘能行是頭陀法者我
教讀經與依止以是故世尊我徒衆威儀
清淨佛問我言舊比丘立制汝知不答言
不知世尊云何立制佛言優波斯那我欲
四月燕坐語諸比丘令諸比丘不得來至
我所除一送食及布薩諸比丘受我語還衆
立制若比丘非一送食非布薩往佛所者犯
波夜提我即可之我言世尊彼舊比丘
知此意不佛言何以不知佛言我從今聽
阿練兒著納衣頭陀比丘若一送食非送食
若布薩非布薩隨意來至我所爾時諸比丘
作是念我等何不捨居士衣著納衣耶即
時諸比丘捨居士衣皆著糞掃衣三事
竟
十誦律卷第五
　　此卷第二十六張第二行夜提之
下乃至三十
日皆如上説者丹本無此中九字而有又
比丘得不具足衣乃
至至三十日地了時尼薩
耆波夜提等凡九十一行文國本宋本並
無者今依丹本遆而足之
同卷二十七張第十三行即今正本第三
十一張第十三行尼薩耆波夜提之
下十二
日乃至三十日亦如上説者丹本無此中
十二字而有又比丘得不具足衣停更望
得乃
至至三十日地了時尼薩耆波夜提等
凡九
十二行文國本宋本並無者今依丹本遆
而足之
同卷第二十九張第四行即今正本第三
十七張第四行尼薩耆波夜提之
下十二日
乃至三十日皆如上説者丹本無此中十
二字而有又比丘得不具足衣乃
至尼薩耆
波夜提等
凡九十七行文國本宋本所無者
今依丹本遆而足之

十誦律卷第六初誦之六
　後秦北印度三藏弗若多羅譯　
明三十尼薩耆法之二
佛在舍衞國爾時華色比丘尼晨朝時到著
衣持鉢入城乞食食已入安和林中在樹下
端身政坐威儀清淨時有五百群賊先入
林中是賊主信佛法見華色比丘尼端身政
坐威儀清淨見已生清淨信心我何不以一
丳肉與是比丘尼令噉是賊中更有少知法
者言此比丘尼是時食人不非時食賊主聞
已信心轉深是比丘尼端身政坐威儀清淨
時食不非時食我何不以一丳肉令明日食
少知法者言是比丘尼隨得而食不留餘宿
食食時賊主於比丘尼倍生信心是比丘尼
端身政坐威儀清淨時食不非時食隨得而
食不留餘宿食食我何不以一貴價㲲裹一
丳肉懸著樹上爲是比丘尼故作是念若有
沙門婆羅門取者即以施與作是念已即以
貴價㲲裹肉懸著樹上作是言諸沙門婆羅
門須者即以施與時夜過已華色比丘尼作
是言賊因我故以㲲裹肉懸著樹上作是言
若沙門婆羅門須者以施與我不應噉此肉
當持與僧㲲當自取即持是肉至祇桓中
問作食人處以肉與已出祇桓去時六群比
丘見華色比丘尼持好㲲出見已生貪心語
言汝㲲細好比丘尼答言細好比丘尼答
言細好已六群比丘言好何不施與好人比
丘尼作是念是決定索云何不與即以㲲與
六群比丘是比丘尼深言敬佛作是念我
不應不見佛便還入城作是念已即向佛所
爾時世尊與諸大衆圍遶説法佛遙見華色
比丘尼來衣服弊壞佛知而故問阿難是華
色比丘尼何以衣弊壞不能得布施衣耶阿
難言適得貴價㲲佛言今在何處何難言
六群比丘索去佛知故問阿難比丘實從
非親里比丘尼取衣耶答言實取世尊佛
即語阿難盈長衣中取五衣與是比丘尼阿
難言爾即盈長衣中取五衣與之比丘尼即
著是衣來詣佛所頭面禮足在一面立佛
與説法示教利喜示教利喜已默然華色比
丘尼聞佛説法示教利喜頭面禮足遶佛而
去去不久佛以是事集比丘僧佛知而問
六群比丘汝實作是事不答言實作世尊
佛以種種因縁呵責六群比丘云何名比丘
從非親里比丘尼取衣非親里人不能問衣
足不足爲長不長趣得便取若親里者當問
衣足不足爲長不長親里人尚自持衣與何
況不足而取佛如是種種因縁呵已語諸比
丘以十利故與比丘結戒從今是戒應如是
説若比丘從非親里比丘尼取衣尼薩耆波
逸提非親里者親里名母姉妹若女乃至
七世因縁衣者麻衣赤麻衣白麻衣芻麻衣
翅夷羅衣欽婆羅衣劫貝衣是中犯者若一
比丘從一非親里比丘尼取衣一尼薩耆波
逸提若一比丘從二三四非親里比丘尼取
衣隨得爾所尼薩耆波逸提若二比丘從二
三四一非親里比丘尼取衣隨得爾所尼薩
耆波逸提若三比丘從三四一二非親里比
丘尼取衣隨得爾所尼薩耆波逸提若四比
丘從四非親里比丘尼取衣得四尼薩耆波
逸提若四比丘從一二三非親里比丘尼取
衣隨得爾所尼薩耆波逸提
佛在舍衞國爾時憍薩羅國有二部僧多得
衣分作二分比丘得比丘尼所宜衣比丘
尼得比丘所宜衣比丘得時諸比丘尼語比
丘言諸大徳衣與我等我等所得衣與諸大
徳比丘答言佛結戒不得從非親里比丘尼
取衣諸比丘不知云何是事白佛佛以是事
集比丘僧種種因縁讃戒讃持戒讃戒讃持
戒已語諸比丘從今是戒應如是説若比丘
從非親里比丘尼取衣除貿易尼薩耆波逸
提是中犯者若比丘有非親里比丘尼謂是
親里從取衣者尼薩耆波逸提若謂是比
丘式叉摩尼沙彌沙彌尼出家出家尼從取
衣者尼薩耆波逸提若非親里比丘尼比丘
生疑爲親里非親里從取衣者尼薩耆波逸
提若疑是比丘尼非比丘尼是式叉摩尼
非式叉摩尼是沙彌非沙彌是沙彌尼非沙
彌尼是出家非出家是出家尼非出家尼從
取衣者尼薩耆波逸提若比丘有親里比丘
尼謂非親里從取衣者突吉羅若謂是比
丘尼式叉摩尼沙彌沙彌尼出家出家尼從
取衣者突吉羅若比丘有親里比丘尼比丘
生疑爲親里非親里從取衣者突吉羅若
疑是比丘非比丘是式叉摩尼非式叉摩尼
是沙彌非沙彌是沙彌尼非沙彌尼是出家
非出家是出家尼非出家尼從取衣者突吉
羅取親里非親里若謂若疑以不淨衣謂
駱駝毛牛毛羖羊毛雜織突吉羅不犯者若
親里若先請若別房中住故與若爲説法
故與不犯四事
竟
佛在舍衞國爾時長老迦留陀夷與掘多比
丘尼舊相識共語來往時迦留陀夷二月遊
行他國掘多比丘尼聞長老迦留陀夷二月
遊行掘多比丘尼聞迦留陀夷二月遊行竟
還到舍衞國掘多比丘尼聞迦留陀夷二月
遊行還舍衞國已洗身體莊嚴面目香油塗
髮著輕染衣到迦留陀夷所頭面禮足在前
而坐時迦留陀夷生染著心諦視其面比
丘尼亦生染心視比丘面比丘尼作是念此
視我面必生染著我何不在前起行時迦留
陀夷單著泥洹僧共行來往欲心動發畏犯
戒故不敢相觸諦相視面便失不淨離急熱
已即還本坐掘多比丘尼作是念長老迦留
陀夷還坐本處必失不淨掘多比丘尼還著
上衣已來近迦留陀夷語迦留陀夷持是
衣來我當與浣迦留陀夷更著餘衣脱此
衣與比丘尼比丘尼持是衣小却一面捩衣
取汁著小便處即時有福徳子來受母胎腹
漸長大諸比丘尼驅出寺言是弊惡比丘
尼賊比丘尼汝新外來耶舊出家人云何
得娠是比丘尼言我不作婬欲如是因縁
向諸比丘尼説諸比丘尼不知云何是事白
佛佛言汝等莫呵責此比丘尼是不破梵
行不犯婬欲如是因縁故得娠爾時佛以
是事集比丘僧知而故問迦留陀夷汝實作
是事不答言實作世尊佛種種因縁呵責
迦留陀夷云何名比丘使非親里比丘尼浣
故衣佛如是種種因縁呵已語諸比丘以
十利故與諸比丘結戒從今是戒應如是説
若比丘使非親里比丘尼浣故衣若染若打
尼薩耆波逸提非親里者親里名母姉妹
若女乃至七世因縁故衣者乃至一經身著
皆名故衣是中犯者若比丘語非親里比丘
尼爲我浣是故衣若染若打若比丘尼爲浣
是衣比丘得尼薩耆波逸提若染尼薩耆波
逸提若打尼薩耆波逸提若浣染若浣打若
染打若浣染打皆尼薩耆波逸提又比丘語
非親里比丘尼爲我浣打是衣莫染若比丘
尼爲浣比丘得尼薩耆波逸提若打若染
若浣染若浣打若染打若浣染打皆尼薩耆
波逸提又比丘語非親里比丘尼爲我浣染
是衣莫打若爲浣尼薩耆波逸提若染若
打若浣染若浣打若染打若浣染打皆尼
薩耆波逸提又比丘語非親里比丘尼爲
我染打是衣莫浣若爲染尼薩耆波逸
提若打尼薩耆波逸提若浣若浣染若浣
打若染打若浣染打皆尼薩耆波逸提有
比丘語非親里比丘尼爲我浣打是衣如染
若爲浣尼薩耆波逸提若打尼薩耆波逸提
若染若浣染若浣打若染打若浣染打皆尼
薩耆波逸提有比丘語非親里比丘尼爲我
浣染是衣如打若爲浣尼薩耆波逸提若染
若打尼薩耆波逸提若浣染若浣打若染
打若浣染打皆尼薩耆波逸提有比丘語非
親里比丘尼爲我染打是衣若浣若爲染
尼薩耆波逸提若打尼薩耆波逸提若浣若
浣染若浣打若染打若浣染打皆尼薩耆
波逸提又比丘語非親里比丘尼爲我浣是
衣莫染莫打若爲浣尼薩耆波逸提若染
尼薩耆波逸提若打若浣染若浣打若染打
若浣染打皆尼薩耆波逸提又比丘語非親
里比丘尼爲我染是衣莫浣莫打若爲染
尼薩耆波逸提若浣若打若浣染若浣打若
染打若浣染打皆尼薩耆波逸提又比丘語
非親里比丘尼爲我打是衣莫浣莫染若
爲打尼薩耆波逸提若浣若染若浣染若
浣打若染打若浣染打皆尼薩耆波逸提若
比丘有非親里比丘尼謂是親里作是言爲
我浣染打是衣若爲浣染打比丘得尼薩耆
波逸提若謂是比丘是式叉摩尼沙彌沙彌
尼出家出家尼作是言爲我浣染打是衣若
爲浣染打比丘得尼薩耆波逸提若比丘有
非親里比丘尼疑爲親里非親里語言爲我
浣染打是衣若爲浣染打尼薩耆波逸提若
疑是比丘非比丘式叉摩尼非式叉摩尼沙彌
非沙彌沙彌尼非沙彌尼出家非出家出家尼
非出家尼語言爲我浣染打是衣若爲浣
染打尼薩耆波逸提若比丘有親里比丘尼
謂非親里語言爲我浣染打是衣若爲浣
染打比丘得突吉羅若謂是比丘式叉摩尼
沙彌沙彌尼出家出家尼語言爲我浣染打
是衣若爲浣染打是比丘得突吉羅若比
丘有親里比丘尼生疑是親里非親里語言
爲我浣染打是衣若爲浣染打突吉羅若疑
是比丘非比丘式叉摩尼非式叉摩尼沙彌非
沙彌沙彌尼非沙彌尼出家非出家出家尼非
出家尼語言爲我浣染打是衣若爲浣染
打突吉羅若比丘有親里非親里若謂若
疑以不淨衣謂駱駝毛牛毛羖羊毛雜織衣
使浣者比丘皆得突吉羅若親里不犯五事
竟
佛在舍衞國爾時有一居士著上下衣來到
祇桓是跋難陀舊相識共語共事跋難陀
遙見居士來著上下衣生貪著心居士漸至
跋難陀所頭面禮足在前坐跋難陀爲説種
種法示教利喜已作是言居士汝是上下
衣好中作比丘僧伽梨欝多羅僧安陀衞若
汝與我者我能取畜是居士不聞或聞不
欲與時跋難陀更種種説異法示教利喜已
復言汝著上下衣好中作比丘僧伽梨欝多
羅僧安陀衞汝若與我我能取畜是居士不
聞是語或聞不欲與跋難陀更説種種異法
示教利喜已復語居士言汝與我一衣來
我等法從居士得衣居士作是念此比丘
作是決定索云何不與即脱一衣卷疊授
與是居士與衣已心悔瞋恚不忍作是念
言我不應到沙門釋子僧伽藍中若居士到
中則強奪衣取如嶮道無異以是故不應
到沙門釋子所是居士入舍衞城時守門者
見而問言汝出時著上下衣今一衣所在居
士即以是因縁向説説是語時倍生悔心瞋
恨不忍作是言不應到沙門釋子僧伽藍中
若到則強奪人衣如嶮道無異如是一人語
二人二人語三人展轉相語沙門釋子強
奪人衣惡名流布滿舍衞城是中有比丘少
欲知足行頭陀聞是事心不喜是事白佛佛
以是事集比丘僧知而故問跋難陀釋子汝
實作是事不答言實作世尊佛以種種因
縁呵責跋難陀云何名比丘非親里人所作
同意索佛種種因縁呵責已語諸比丘以
十利故與諸比丘結戒從今是戒應如是説
若比丘從非親里居士居士婦乞衣者尼薩
耆波逸提非親里者親里名若父母兄弟
姉妹兒女乃至七世因縁除是名非親里居
士者名爲男子居士婦者名爲女人衣者
白麻衣赤麻衣翅夷羅衣欽婆羅衣芻麻衣
劫貝衣是中犯者有三種謂價色量價者
若比丘語居士與我好價衣若得衣者尼薩
耆波逸提若不得衣突吉羅乃至直二百
三百錢價衣與我若得衣者尼羅耆波逸提
若不得衣突吉羅是名價色者若比丘語
居士與我青衣若得衣者尼薩耆波逸提
若不得衣突吉羅黄赤白黒衣白麻衣赤麻
衣翅夷羅衣欽婆羅衣芻麻衣劫貝等衣亦
如是是名色量者若比丘語居士與我四
肘衣若得衣者尼薩耆波逸提若不得衣
突吉羅若五肘六肘乃至十八肘衣亦如是
是名量索此得彼者突吉羅若索青得黄
衣突吉羅若索青得赤白黒亦如是若比
丘索白麻衣得赤麻衣突吉羅乃至索欽
婆羅衣得劫貝衣突吉羅不犯者從親里
索若先請若不索自與無犯
佛在舍衞國爾時波羅比丘從憍薩羅國遊
行向舍衞國道中遇賊奪衣裸形而行時
作是念佛結戒不得從非親里乞衣我親
里遠今當裸形到舍衞國即便來入祇桓禮
舊比丘舊比丘問汝何人答言我是沙門
何沙門答言釋子沙門何故裸形答言我
道中遇賊奪衣裸形而來時作是念佛結
戒不聽從非親里乞我親里遠當裸形到
舍衞國是故我今裸形次禮到六群比丘所
六群比丘問言汝何人答言沙門何沙門
答言釋子沙門何以故裸形答言我道中
遇賊奪衣時作是念佛結戒不聽從非親
里乞我親里遠當裸形到舍衞國是故裸
形六群比丘作是念以是因縁佛必當聽從
非親里乞我等當親近是人六群比丘語言
汝云何裸形到佛所我當借汝衣到佛所汝
得衣已當還我答言爾六群比丘即借衣著
向佛所頭面禮足一面坐諸佛常法客比丘
至如是勞問語諸比丘忍不足不安樂住
不乞食不乏不道路不疲極耶即時佛以
是語勞問波羅比丘忍不足不安樂住不
乞食不乏不道路不疲極耶諸比丘答言世
尊忍足安樂住乞食不難但道中疲極以
是事向佛廣説佛以是事集比丘僧以種種
因縁讃戒讃持戒讃戒讃持戒已語諸比
丘從今是戒應如是説若比丘從非親里居
士居士婦乞衣者尼薩耆波逸提除餘時
餘時者奪衣失衣燒衣漂衣是爲時奪衣
者若官奪若賊若怨家若怨黨奪失者若失
不知何所在若朽爛若虫齧燒者若爲火
燒若日炙漂衣者若水漂風飄是名時六事
竟
爾時六群比丘聞佛以是因縁聽比丘從非
親里居士乞聞已語波羅比丘言汝等少知
少識故無衣我等多知多識亦少衣我今爲
汝故乞若汝三衣滿足者餘殘衣盡用與我
波羅比丘言如是時六群比丘即入舍衞
城到富貴人舍讃歎波羅比丘善好是佛親
里嶮道中遇賊奪衣汝等當與即時信者
與種種衣若㲲倶執欽婆羅如是展轉從一
家至一家多得衣服裹著肩上持還六群
比丘自取好者持不好者與波羅比丘是中
有比丘少欲知足行頭陀聞是事心不喜種
種因縁呵責六群比丘云何名比丘故奪波
羅比丘衣諸比丘種種因縁呵責已向佛
廣説佛以是事集比丘僧知而故問六群比
丘汝實作是事不答言實作世尊佛以種
種因縁呵責六群比丘云何名比丘故奪波
羅比丘衣種種因縁呵已語諸比丘以十利
故與諸比丘結戒從今是戒應如是説若比
丘奪衣失衣燒衣㵱衣時從非親里居士居
士婦乞自恣多與衣是比丘應取上下衣若
過是取者尼薩耆波逸提上下衣者有二
種有白衣上下衣有比丘上下衣白衣上
下衣者一上衣一下衣比丘上下衣者所用
三衣若得白衣上下衣若少應更乞若多
應還主若得比丘上下衣若少不應更乞若
多不應還主是中犯者若比丘三衣具足
不應乞若乞得者尼薩耆波逸提若乞不
得突吉羅若比丘失一衣是比丘僧伽梨
可擿作衣者擿作不應乞若乞得者尼薩
耆波逸提若乞不得突吉羅若比丘失二
衣是僧伽梨可擿作衣者應乞一衣不應乞
二衣若乞得二衣者尼薩耆波逸提若乞不
得突吉羅若比丘失三衣應從五衆所暫借
衣著入聚落乞衣若無是事是中若有四方
僧物若氈若拘執若褥若班縍若枕擿作衣
著著是衣已而乞衣若乞得衣者應著新
衣當浣先衣綟曬打治還成著本處若此寺
空無人住者應隨著近有僧住處若先寺還
有人住應取是物還著本處七事
竟
佛在舍衞國爾時有一居士爲跋難陀釋子
辦衣直作是念言我以是衣直買如是衣與
跋難陀釋子時跋難陀釋子聞已往到居士
所問言汝實爲我辦衣直作是念言我以
是衣直買如是衣與跋難陀釋子耶居士
答言實爾云何爲我作衣答言作如是
衣跋難陀釋子言好我等比丘出家人少
衣服乞求難得汝等居士不能常有布施因
縁若欲爲我作衣者當爲我作如是如是衣
居士言爾是居士即隨先衣直更辦再三
倍價衣與跋難陀釋子後心生悔呵罵言
沙門釋子不知時不知厭足不知籌量若施
者不知量受者應知量我本所辦衣直更出
再三倍此是我等過罪衰惱無利何故布施
供養如是難滿難養無厭足人是中有比丘
少欲知足行頭陀聞是事心不喜諸比丘以
是事白佛佛以是事集比丘僧知而故問跋
難陀釋子汝實作是事不答言實作世尊
佛以種種因縁呵責跋難陀釋子云何名比
丘非親里人所作同意索種種因縁呵已語
諸比丘以十利故與比丘結戒從今是戒應
如是説若爲比丘故非親里居士居士婦辦
衣直作是念言我以是衣直買如是衣與
某比丘是中比丘先不自恣請便往居士
居士婦所作同意言汝爲我辦如是衣直買
如是如是衣與我爲好故若得衣者尼薩耆
波逸提爲比丘者爲跋難陀釋子故衣者
白麻衣赤麻衣翅夷羅衣欽婆羅衣芻麻衣
憍奢耶衣劫貝衣衣直者金銀車𤦲瑪瑙
錢乃至米穀辦者以此直物別著一處如是
衣者如是價如是色如是量與某比丘者與
跋難陀釋子故先不自恣請者居士先不語
比丘所須來取作同意者信是居士隨我索
多少不瞋爲好者難滿難養無厭足故是中
犯者有三種謂價色量價者若比丘語居
士與我好衣若得衣者尼薩耆波逸提若
不得衣突吉羅乃至與我二三百錢價衣若
得衣者尼薩耆波逸提若不得衣突吉羅是
名價色者比丘語居士言與我青衣若得
衣者尼薩耆波逸提若不得衣突吉羅若
言與我黄赤白黒衣白麻衣赤麻衣翅夷羅衣
欽婆羅衣芻麻衣憍奢耶衣劫貝衣若得
者尼薩耆波逸提若不得衣突吉羅是名
色量者若比丘語居士言與我四肘衣五
肘六肘乃至十八肘衣若得者尼薩耆波逸
提若不得衣突吉羅是名量若索此得彼
突吉羅若索青得黄突吉羅若索青得赤
白黒亦如是若索白麻衣得赤麻衣乃至
索欽婆羅衣得劫貝衣亦如是不犯者從親
里索若先請若不索自與無犯八事
竟
佛在舍衞國爾時跋難陀釋子有二非親里
居士居士婦爲跋難陀釋子辦衣直作是
念言我以是衣直各各買如是如是衣與跋
難陀釋子跋難陀釋子聞已便往居士居士
婦所言汝等實爲我故辦衣直作是念言我
等以是衣直各各買如是衣與跋難陀釋子
不答言實爾云何作衣居士答言作如是
衣跋難陀釋子言善我等比丘出家人少衣
服乞求難得汝等不能常有布施因縁汝今
以有好心爲我作如是如是衣若不能各作
者二人共作一衣與我答言爾諸居士居
士婦隨所辦衣直更出再三倍作衣與跋難
陀釋子後起悔心呵責沙門釋子難滿難
養無有厭足我等衰惱失利云何布施供養
是人是中有比丘少欲知足行頭陀聞是事
心不喜諸比丘以是事白佛佛以是事集比
丘僧知而故問跋難陀汝實作是事不答
言實作世尊佛以是事種種因縁呵責云何
名比丘非親里人作同意索種種因縁呵已
語諸比丘以十利故與諸比丘結戒從今是
戒應如是説若比丘二非親里居士居士婦
各辦衣直作是念言我以是衣直各買如
是衣與某甲比丘是中比丘先不請便往
居士居士婦所作同意言汝等各辦衣直合
作一衣與我爲好故若得衣者尼薩耆波
逸提爲比丘者爲跋難陀釋子故衣直爲辦
先不請如上説是中犯者有三種價色量
價者若比丘語居士言與我好衣二人共作
一衣若得者尼薩耆波逸提若説與我好
衣若言二共合若言二作一衣若不得衣
突吉羅乃至與我二三百錢價衣者尼薩耆
波逸提若不得衣突吉羅是名價色者比
丘語居士言與我青衣若黄赤白黒衣白麻
衣赤麻衣翅夷羅衣芻麻衣欽婆羅衣劫貝
衣若得者尼薩耆波逸提若言與我好衣
若言二共合若言作一衣若不得衣突吉
羅是名色量者比丘語居士言與我四肘
衣五肘衣乃至十八肘衣得者尼薩耆波
逸提若言與我好衣若言二共合若言作
一衣若不得衣突吉羅是名量若索此得
彼突吉羅若索青衣得黄衣突吉羅若索
青得赤白黒突吉羅若索白麻衣得赤麻衣
乃至索欽婆羅衣得劫具衣突吉羅不犯
者從親里索若先請若不索自與無犯九事
竟
佛在舍衞國爾時有一居士遣使送衣直與
跋難陀釋子使持是物來見跋難陀釋子共
估客子在市肆中床上坐使到作是言大
徳某甲居士遣我送是衣直大徳受取時跋
難陀釋子聞已語估客子汝受是衣直數取
擧置若我得淨人當來取去估客子即數
取擧爾時舍衞國衆人共要聚集一處若不
及者罰錢五十是估客子應往赴集時估客
子繋物著一處關閉肆戸莊嚴欲去時跋難
陀釋子將淨人來語估客子與我衣直來答
言是舍衞城衆人有聚集事我必應往若
不及者罰錢五十小待我還當與跋難陀言
不得爾汝白衣在家常自求利先與我便去
不得小住是估客子開肆戸出是衣直看數
付與還歸聞衆人聚集已散即罰錢五十衆
人來責估客子心生愁惱呵罵沙門釋子
不知時不籌量若小住者汝事不廢我不
被罰我坐是沙門釋子故失是物一人語二
人二人語三人如是展轉沙門釋子惡名
流布遍舍衞城是中有比丘少欲知足行頭
陀聞是事心不喜諸比丘以是事白佛佛以
是事集比丘僧知而故問跋難陀釋子汝實
作是事不答言實作世尊佛以種種因縁
呵責跋難陀釋子汝不知時不知量何不小
住待汝事不廢居士無所失佛如是種種
呵責已語諸比丘以十利故與諸比丘結戒
從今是戒應如是説若爲比丘故若王王臣
若婆羅門居士遣使送衣直是使到比丘所
言大徳若某王王臣若婆羅門居士送是衣
直汝當受取比丘應言我比丘法不應受
衣直若須衣時得淨衣者當自手受速作
衣持是使語比丘言大徳有執事人能爲
比丘執事不是比丘應示執事人若僧園民
若優婆塞此人能爲比丘執事是使往執事
人所言善哉執事汝取是衣直作如是如
是衣與某比丘是比丘須衣時來汝當與
衣是使語已還報比丘我已語竟大徳須
衣時便往取當與汝衣是比丘到執事所
索衣作是言我須衣至再三反亦如是索
得衣者善不得者四反五反乃至六反往執
事前默然立若四反五反六反默然立得衣
者善若不得衣過是求得衣者尼薩耆波
逸提若不得衣隨送衣直來處若自往若
遣使語汝所送衣直我不得汝自知物莫
使失是事應爾爲比丘者爲跋難陀釋子
故王者若刹利種受王職亦名王亦名國
主亦名水澆頂若婆羅門若居士乃至女人
受王職亦名王亦名國主亦名水澆頂王臣
者食官俸祿婆羅門者婆羅門種居士者
除王王臣及婆羅門種餘在家白衣是名居
士使者若男女黄門二根衣者白麻衣赤
麻衣翅夷羅衣芻麻衣憍奢耶衣欽婆羅衣
劫貝衣直者金銀車𤦲馬瑙錢使到已語
比丘者是使語跋難陀釋子言大徳是某王
王臣若婆羅門若居士送是衣直與大徳今
當受取比丘語使言我比丘法不應受衣
直若得淨衣者當自手受速作衣持者若
作僧伽梨欝多羅僧安陀衞是使語執事以
是衣直作如是如是衣者謂如是價如是色
如是量我已語執事者若自口語若遣人
語比丘須衣時往到索衣作是言者至再三
反往應言我須衣若三反往語得衣者善
若不得衣乃至六反往執事前默然立者當
在面前立謂巧作處自住處産業處市肆
處巧作處者鍛作處木作處陶作處若執
事人在是處比丘應在其面前默然立自
住處者自在其家房舍處産業處者耕種
處販賣處出息物處算計處市肆處者金
肆銀肆客作肆銀肆珠肆若執事人在是
處者比丘四反五反乃至六反默然在面
前立不得衣者應語衣主若自往若遣使
汝所送衣直我不得用汝自知物是比丘
語衣主已有餘因縁往到是處若執事人問
比丘汝何故來比丘答言我有餘事故來
若執事言汝持是衣直去是比丘言我已
語衣主汝自往共分了若執事言汝但持
是衣直去我自當往解語衣主若比丘爾時
受衣直持去者無犯十事
竟
十誦律卷第六

十誦律卷第七二誦之一
　後秦北印度三藏弗若多羅譯　
明三十尼薩耆法之三
佛在拘睒彌國爾時拘睒彌比丘作新憍
施耶敷具此國綿貴縷貴衣貴繭貴多殺蠶
故比丘數數乞語居士言比丘須綿須縷
須衣須繭擘治引貯多事多務妨廢讀經坐
禪行道諸居士厭患呵責言諸沙門釋子自
言善好有徳而作新憍施耶敷具此國綿貴
縷貴衣貴繭貴多殺蠶故諸比丘乞綿乞縷
乞衣乞繭擘治引貯多事多務妨廢讀經坐
禪行道是中我等失利供養是難滿難養無
厭足人有比丘少欲知足行頭陀聞是事心
不喜向佛廣説佛以是事集比丘僧知而
故問拘睒彌比丘汝等實作是事不答言
實作世尊佛以種種因縁呵責云何名比丘
作新憍施耶敷具此國綿貴縷貴衣貴繭貴
多殺蠶故佛如是種種因縁呵已語諸比
丘以十利故與比丘結戒從今是戒應如
是説若比丘以新憍施耶作敷具者尼薩耆
波夜提尼薩耆波夜提者是敷具應捨波
夜提罪應悔過是中犯者若比丘取綿擘治
作新敷具者尼薩耆波夜提若以縷若以衣
若以繭擘治作敷具者尼薩耆波夜提不犯
者若得已成敷具不犯十一
事竟
佛在王舍城爾時六群比丘以純黒羺羊毛
作敷具此國黒羊毛貴黒羊毛縷貴黒羊
毛氈貴諸比丘數數乞語居士言比丘須黒
羊毛須黒縷黒氈諸居士厭患呵責言諸沙
門釋子自言善好有徳而以純黒氈羊毛作
新敷具此國黒羊毛貴縷貴氈貴比丘取是
黒羊毛擇擘布貯多事多務妨廢讀經坐禪
行道是中有比丘少欲知足行頭陀聞是事
心不喜向佛廣説佛以是事集比丘僧知而
故問六群比丘汝實作是事不答言實作世
尊佛以種種因縁呵責云何名比丘以純黒
羊毛作新敷具此國黒羊毛貴縷貴氈貴擇
擘布貯多事多務妨廢坐禪讀經行道佛種
種因縁呵已語諸比丘以十利故與比丘結
戒從今是戒應如是説若比丘以純黒羺
羊毛作新敷具者尼薩耆波夜提黒羺羊毛
者有四種謂生黒藍染黒泥染黒木皮染
黒是名四種黒尼薩耆波夜提者是敷具應
捨波夜提罪應悔過是中犯者若比丘以生
黒羺羊毛擇擘布貯作敷具者尼薩耆波夜
提若以藍染泥染木皮染擇擘布貯作敷具
者皆尼薩耆波夜提若比丘以黒羺羊毛黒
羺羊毛縷黒羺羊毛氈擇擘布貯作敷具者
皆尼薩耆波夜提不犯者若爲塔作爲僧作
若得已成者不犯十二
事竟
佛在王舍城爾時六群比丘作是念佛結戒
不聽純黒羺羊毛作敷具我今當以少白
羺羊毛雜黒羺羊毛作敷具是中有比丘少
欲知足行頭陀聞是事心不喜種種呵責
云何名比丘佛不聽純黒羺羊毛作敷具便
以少白羺羊毛雜作敷具種種因縁呵已向
佛廣説佛以是事集比丘僧知而故問六群
比丘汝實作是事不答言實作世尊佛以
種種因縁呵責云何名比丘作是念佛不聽
純黒羺羊毛作敷具便以少白羺羊毛雜
作敷具佛種種因縁呵已語諸比丘以十
利故與比丘結戒從今是戒應如是説若
比丘作敷具應用二分黒第三分白第四分
下若比丘不用二分黒第三分白第四分
下作敷具者尼薩耆波夜提黒者有四種
生黒藍染黒泥染黒木皮染黒白者謂
脊毛脇毛項毛下者謂頭毛腹毛脚毛若作
四十波羅敷具者應用二十波羅純黒羺羊
毛十波羅白羺羊毛十波羅下羊毛尼薩耆
波夜提者是敷具應捨波夜提罪應悔過是
中犯者若比丘取黒羺羊毛過二十波羅乃
至一兩作敷具得尼薩耆波夜提若取白羺
羊毛過十波羅乃至一兩作敷具得突吉
羅若取下羊毛減十波羅乃至一兩作敷
具得尼薩耆波夜提不犯者若取下羊毛
多若純用下羊毛者不犯一波羅者此四
兩也十三事竟
佛在王舍城爾時六群比丘多作敷具畜
言此敷具太厚此敷具太薄此太輕此太重
此太大此太小此穿壞此縁破此敷具擧畜
朽壞不用是中有比丘少欲知足行頭陀
聞是事心不喜種種因縁呵責云何名比丘
多作敷具畜言此太厚此太薄此太輕此太
重此太大此太小此穿壞此縁破此敷具
擧畜腐壞不用種種呵已向佛廣説佛以
是事集比丘僧知而故問六群比丘汝實作
是事不答言實作世尊佛以種種因縁呵
責六群比丘云何名比丘多作敷具畜言
此太厚此太薄此太輕此太重此太大此太
小此穿壞此縁破此敷具擧畜腐壞不用
佛種種因縁呵已語諸比丘以十利故與諸
比丘結戒從今是戒應如是説若比丘欲作
新敷具故敷具必令滿六年畜若比丘減六
年若捨故敷具若不捨更作敷具除僧羯磨
者尼薩耆波夜提僧羯磨者若比丘故敷
具若太厚若太薄若太輕若太重若太大
若太小若穿壞若縁破欲作新敷具者是比
丘一心和合僧從坐起偏袒右肩脱革屣
胡跪合掌作是言我某甲比丘故敷具若
太厚若太薄若太輕若太重若太大若太小
若穿壞若縁破欲作新敷具我從僧乞作新
敷具第二第三亦如是乞爾時僧應籌量若
言太厚而實不厚不應羯磨若言太薄而實
不薄若言太重而實不重若言太輕而實不
輕若言太大而實不大若言太小而實不小
若言穿壞而實不穿壞若言縁破而實不破
不應作羯磨若穿壞可還割補者不應作羯
磨若縁破可還襵縫者亦不應作羯磨若言
太厚實厚應作羯磨若言太薄實薄若言
大重實重若言大輕實輕若言太大實
大若言太小實小若言穿壞而實穿壞若
言不可割補而實不可割補若言縁破實破
不可襵縫者應作羯磨是中一比丘應僧中
唱言大徳僧聽是某甲比丘敷具若太厚若
太薄若太輕若太重若太大若太小若穿壞
不可割補若縁破不可襵縫今從僧乞作新
敷具羯磨若僧時到僧忍聽與某甲比丘作
新敷具羯磨白如是如是白二羯磨僧與某
甲比丘作新敷具羯磨竟僧忍默然故是事
如是持是名僧羯磨是中犯者若比丘隨何
歳作敷具即是歳更作新敷具若作突吉羅
作竟尼薩耆波夜提若隨何歳作敷具若至
二歳三四五六歳更作新敷具若作突吉羅
作竟尼薩耆波夜提若比丘隨何歳作敷具
即是歳捨故敷具更作新敷具若作突吉羅
作竟尼薩耆波夜提若隨何歳作敷具若至
二三四五六歳捨故敷具更作新敷具若
作突吉羅作竟尼薩耆波夜提若比丘隨何
歳作新敷具即是歳不捨故敷具更作新敷
具若作突吉羅作竟尼薩耆波夜提若隨
何歳作新敷具若至二三四五六歳不捨故
敷具更作新敷具若作突吉羅作竟尼薩
耆波夜提若比丘隨何歳作敷具即是歳若
捨故敷具若不捨更作新敷具若作突吉
羅作竟尼薩耆波夜提若隨何歳作敷具若
至二歳三四五六歳若捨故敷具若不捨
更作新敷具若作突吉羅作竟尼薩耆波
夜提若比丘隨何歳作敷具即是歳更欲作
新敷具時得突吉羅作竟尼薩耆波逸提若
隨何歳作敷具若至二三四五六歳若欲作
新敷具時皆突吉羅作竟尼薩耆波逸提若
比丘隨何歳作敷具即是歳更作新敷具未
成而置至第二歳當作竟是比丘初作敷具
時得突吉羅作竟尼薩耆波夜提若隨何
歳作敷具若至二歳三四五六歳更作新
敷具未成而置至第七歳當作竟初作時
突吉羅作竟無犯
若比丘如先所作敷具應與人若作淨若比
丘六歳内故敷具若捨若不捨更作新敷具
尼薩耆波夜提十四
事竟
佛在舍衞國爾時有一居士請佛及僧明日
食佛默然受請居士知佛受已從坐起頭
面禮佛足右遶而去還歸竟夜具諸淨潔多
美飮食辦已晨朝敷坐具遣使白佛時到食
具已辦唯佛知時諸比丘僧往居士舍佛自
房住迎食分諸佛常法若衆僧受請去佛
持戸鑰從房至房觀諸房舍是時諸比丘入
居士舍已佛持戸鑰從房至房遍觀諸房開
一房戸見有捨敷具滿是房中衣架垂曲見
已作是念多有是捨敷具不復用諸婆羅門
居士乾竭血肉布施作福若比丘少取者善
以何因縁使諸比丘用是故敷具令諸施主
布施得福復作是念我今聽諸比丘作新
坐具敷具用是故敷具作周匝一修伽陀
磔手壞色故以是因縁得用故敷具諸施
主得福佛作是念已閉戸下橝還自房坐
本處爾時居士見衆僧坐竟自手行水以淨
潔多美飮食自恣飽滿已居士知僧洗手攝
鉢竟取一小床在僧前坐欲聽説法上座説
法已起去餘比丘隨次第去還詣佛所頭面
禮足一面坐諸佛常法比丘僧食還如是
勞問諸比丘飮食多美僧滿足不即以如
是問訊諸比丘滿足不諸比丘言世尊飮
食多美衆僧滿足佛語諸比丘汝等衆僧入
居士舍已我持戸鑰遍觀諸房開一房戸
見有捨敷具滿是房中衣架垂曲見已作是
念多有是捨敷具不復用諸施主乾竭血肉
布施作福若比丘少取者善云何使諸比
丘用是故敷具令諸施主布施得福復作是
念我當聽諸比丘作新敷具坐具用故敷具
周匝一修伽陀磔手爲壞色故以是因縁
得用故敷具施主得福佛以是事集比丘僧
語諸比丘以十利故與比丘結戒從今是
戒應如是説若比丘作新敷具坐具應用故
敷具周匝一修伽陀磔手壞色故若比丘作
新敷具坐具不用故敷具周匝一修伽陀磔
手壞色爲好故尼薩耆波夜提尼薩耆波夜
提者是敷具坐具應捨波夜提罪應悔過是
中犯者若比丘欲作新敷具坐具應取故敷
具周匝一修伽陀磔手壞色故若取作者
善若不取作尼薩耆波夜提若減取作乃
至半寸突吉羅若取過一修伽陀磔手作不
犯若以故敷具遍著新敷具坐具上不犯
十五
事竟
佛在舍衞國爾時諸比丘共估客遊行憍
薩羅國向舍衞國諸估客滿車載羺羊毛到
嶮道中一估客車軸折牛脚傷破是估客
語諸伴言汝等各各爲我少多載是羊毛勿
令都失諸估客言我等車各自滿重若爲
汝載者亦當倶失諸估客悉皆捨去是估客
在一面立愁憂守是車物諸比丘隨後來以
二因縁故一者爲塵坌身二者不喜聞車聲
是估客遙見諸比丘來心喜作是念是羊毛
必當不失當以布施是比丘僧作是念已語
諸比丘共集一處我以是羊毛布施衆僧
僧即時集居士布施已去諸比丘各各作分
有比丘肩上擔去有比丘脊上負去有比丘
手持去經大聚落中過諸前行估客見諸比
丘持羊毛來心生嫉妬作是呵責言汝等何
處買是毛來欲何處販去何處坐肆是爲得
利爲不得利是中有比丘少欲知足行頭
陀聞是估客呵責心不喜向佛廣説佛以是
事集比丘僧知而故問諸比丘汝實作是事
不答言實作世尊佛以種種因縁呵責云何
名比丘自擔羊毛過三由延佛如是種種因
縁呵已語諸比丘以十利故與比丘結戒
從今是戒應如是説若比丘行道中得施羊
毛比丘須者自取持去乃至三由延若無人
代過是擔者尼薩耆波夜提若二比丘得羊
毛持去得至六由延若三比丘得至九由延
若四比丘得至十二由延若五比丘得至十
五由延如是隨人多少一人得至三由延尼
薩耆波夜提者是羊毛應捨波夜提罪應悔
過是中犯者若比丘自持羺羊毛去過三由
延尼薩耆波夜提若令比丘比丘尼式叉摩
尼沙彌沙彌尼持去過三由延突吉羅若比
丘持羺羊毛著耳上去若著耳中若著咽
下若作氈若著針線嚢中持去不犯十六
事竟
佛在舍衞國爾時迦留陀夷得先羊毛分持
詣王園比丘尼精舍到已令諸比丘尼集一
處作是言能與我擘治浣染是羊毛不迦留
陀夷有大名聞威徳力勢諸比丘尼以敬畏
故不能違逆作是言大徳但放地去迦留
陀夷即留而去諸比丘尼取羊毛擘治浣染
已染色著手爾時摩訶波闍波提瞿曇彌比
丘尼與衆多比丘尼五百人倶出王園精舍
往詣佛所頭面禮足一面立是五百比丘尼
亦頭面作禮一面立佛見諸比丘尼手有染
色佛知故問瞿曇彌比丘尼言何故諸比丘
尼手有染色瞿曇彌答言世尊我等所求異
所作異佛言瞿曇彌云何所求異所作異瞿
曇彌以是事向佛廣説佛言汝等實所求異
所作異佛爾時與瞿曇彌比丘尼衆説種種
法示教利喜已默然住時瞿曇彌比丘尼衆
知佛説法已頭面禮足右遶而去諸比丘尼
去不久佛以是事集比丘僧知而故問迦留
陀夷汝實作是事不答言實作世尊佛以種
種因縁呵責迦留陀夷云何名比丘使非親
里比丘尼浣染擘羊毛如是種種呵已語諸
比丘以十利故與比丘結戒從今是戒應如
是説若比丘使非親里比丘尼浣染擘羊毛
者尼薩耆波夜提非親里者親里名母姉
妹女乃至七世因縁除是名非親里尼薩耆
波夜提者是羊毛應捨波夜提罪應悔過是
中犯者若比丘往語非親里比丘尼爲我浣
染擘羊毛若比丘尼爲浣比丘得尼薩耆波
夜提若染尼薩耆波夜提若擘尼薩耆波夜
提若浣染若浣擘若染擘若浣染擘皆尼
薩耆波夜提若比丘往語非親里比丘尼爲
我浣染如擘若爲浣尼薩耆波夜提若染
尼薩耆波夜提若擘若浣染若浣擘若染
擘若浣染擘皆尼薩耆波夜提若比丘往
語非親里比丘尼爲我浣擘如染若爲浣尼
薩耆波夜提若擘尼薩耆波夜提若浣染
若浣擘若染擘若浣染擘皆尼薩耆波夜
提若比丘往語非親里比丘尼爲我染擘如
浣若爲浣尼薩耆波夜提若擘尼薩耆波夜
提若染尼薩耆波夜提若浣擘若浣染若
染擘若浣染擘皆尼薩耆波夜提若比丘往
語非親里比丘尼爲我浣染莫擘若爲浣尼
薩耆波夜提若染尼薩耆波夜提若擘尼
薩耆波逸提若浣染若浣擘若染擘若浣染
擘皆尼薩耆波夜提若比丘往語非親里比
丘尼爲我浣擘莫染若爲浣尼薩耆波夜
提若擘尼薩耆波夜提若染尼薩耆波夜
提若浣染若浣擘若染擘若浣染擘皆尼
薩耆波夜提若比丘往語非親里比丘尼爲
我染擘莫浣若比丘尼爲染尼薩耆波夜
提若擘尼薩耆波夜提若浣尼薩耆波夜
提若浣染若浣擘若染擘若浣染擘皆尼薩
耆波逸提若比丘往語非親里比丘尼爲
我浣莫染莫擘若爲浣尼薩耆波夜提
若染若擘若浣染若浣擘若染擘若浣染擘
皆尼薩耆波夜提若比丘往語非親里比丘
尼爲我染莫浣莫擘若爲染尼薩耆波夜
提若浣若擘若浣染若浣擘若染擘若浣
染擘皆尼薩耆波夜提若比丘往語非親里
比丘尼爲我擘莫浣莫染若爲擘尼薩耆
波夜提若浣若染若浣染若浣擘若染擘
若浣染擘皆尼薩耆波夜提若比丘有非親
里比丘尼謂是親里語使浣染擘羊毛若
比丘尼爲浣若染若擘尼薩耆波夜提若有
非親里比丘尼謂是比丘式叉摩尼沙彌沙彌
尼出家出家尼語使浣染擘若爲浣染擘尼
薩耆波夜提若比丘有非親里比丘尼疑是
親里非親里語使浣染擘若浣染擘尼薩耆
波夜提若疑是比丘非比丘式叉摩尼非式
叉摩尼沙彌非沙彌沙彌尼非沙彌尼出家非
出家出家尼非出家尼語使浣染擘若爲浣
染擘尼薩耆波夜提若比丘有親里比丘尼
謂非親里語使浣染擘若爲浣染擘突吉
羅若謂是比丘式叉摩尼沙彌沙彌尼出家
出家尼語使浣染擘若爲浣染擘皆突吉
羅若比丘有親里比丘尼疑是親里非親里
語使浣染擘若爲浣染擘突吉羅若疑是比
丘非比丘式叉摩尼非式叉摩尼沙彌非沙彌
沙彌尼非沙彌尼出家非出家出家尼非出家
尼語使浣染擘若爲浣染擘皆突吉羅若
比丘有親里非親里比丘尼若謂若疑語使
浣染擘不淨毛謂駱駝毛羖羊毛雜毛突吉
羅不犯者親里十七
事竟
佛在王舍城爾時六群比丘自手取寶諸居
士呵責言沙門釋子自言善好有徳云何自
手取寶如王如大臣是中有比丘少欲知足
行頭陀聞是事心不喜向佛廣説佛以是事
集比丘僧知而故問六群比丘汝實作是事
不答言實作世尊佛以種種因縁呵責云
何名比丘自手取寶佛如是種種因縁呵
已語諸比丘以十利故與比丘結戒從今
是戒應如是説若比丘自手取寶若使他取
尼薩耆波夜提寶者名爲金銀是二種若
作若不作若相若不相取者有五種以手
從他手取若以衣裓從他衣裓取若以器
從他器取若言著是中若言與是淨人尼
薩耆波夜提尼薩耆波夜提者是物應捨波
夜提罪應悔過是中犯者若比丘手從手取
衣從衣取器從器取若言著是中若言與
是淨人皆尼薩耆波夜提若作若不作若相
若不相從他取者皆尼薩耆波夜提若比
丘自手取鐵錢突吉羅若取銅錢白鑞錢鉛
錫錢樹膠錢皮錢木錢皆突吉羅佛言若比
丘自手取寶若少應棄若多設得同心淨人
者應語是人言我以不淨故不應取是寶
汝應取淨人取是寶已語比丘言此物與比
丘比丘言此是不淨物若淨當受若不得
同心淨人應用作四方僧臥具是比丘應
入僧中言諸大徳我自手取寶得波夜提罪
我今發露不覆藏悔過僧應問是比丘汝捨
是寶不答言已捨僧應問汝見罪不答言
見罪僧應語言汝是罪發露悔過後莫復
作若言未捨僧應約勅令捨若僧不約勅
一切僧得突吉羅若僧約勅不捨是比丘得
突吉羅若籌量未決不犯十八
事竟
佛在王舍城爾時六群比丘先所捨寶作種
種用令起房舍作金肆客作肆鍛銅肆治珠
肆畜象群馬群駱駝群牛群驢群羊群奴婢
子弟人民是中有人強奪諸人民田業賣與
比丘諸失居業者瞋恚呵責作是言沙門釋
子自言善好有徳種種用寶作肆賣買如王
如大臣無異是中有比丘少欲知足行頭
陀聞是事心不喜向佛廣説佛以是事集
比丘僧知而故問六群比丘汝實作是事不
答言實作世尊佛以種種因縁呵責云何名
比丘種種用寶佛種種呵已語諸比丘以
十利故與比丘結戒從今是戒應如是説若
比丘種種用寶者尼薩耆波夜提種種者若
用作易作若用作易不作若用作易作不作
若用不作易不作若用不作易作若用不作
易作不作若用相易相若用相易不相若用
相易相不相若用不相易不相若用不相易
相若用不相易相不相是名種種用者有
五種若言取此物從此中取取爾所從此
人取持來持去賣買亦如是復有五種取
彼物從彼中取取爾所從彼人取持來持
去賣買亦如是此物者若金若銀從此中
取者若取芻麻若取憍施耶取爾所者若
取五十若取一百從此人取者若從男女黄
門二根人取持來持去賣買亦如是取彼物
者若金若銀從彼中取者若取芻麻若取
憍施耶取爾所者若取五十若取一百從
彼人取者若從男女黄門二根人取持來持
去賣買亦如是尼薩耆波夜提者是物應捨
波夜提罪應悔過是中犯者若比丘用作易
作尼薩耆波夜提用作易不作用作易作
不作用不作易不作用不作易作用不作易
作不作皆尼薩耆波夜提若用相易相若用
相易不相若用相易相不相若用不相易不
相若用不相易相若用不相易相不相皆尼
薩耆波夜提若言取此尼薩耆波夜提若從
此中取尼薩耆波夜提若取爾所尼薩耆波
夜提從此人取尼薩耆波夜提若持來持去
賣買亦如是若言取彼尼薩耆波夜提若言
從彼中取若取爾所從彼人取皆尼薩耆波
夜提持來持去賣買亦如是若比丘用鐵錢
種種用得突吉羅用銅錢白鑞錢鉛錫錢樹
膠錢皮錢木錢種種用皆突吉羅若比丘種
種用寶若少應棄若多設得同心淨人者應
語是人言我以不淨故不應取汝應取淨
人取是物已語比丘言是物與比丘比丘言
此是不淨物若淨當受若不得同心淨人應
用作四方僧臥具是比丘應入僧中言諸大
徳我種種用物得波夜提罪我今發露不
覆藏悔過僧應問汝捨是物不答言已捨
應問汝見罪不答言見罪僧應語汝是罪
發露悔過後莫復作若言未捨僧應約勅令
捨若僧不約勅一切僧得突吉羅若僧約
勅不捨是比丘得突吉羅若籌量未決不犯
十九
事竟
佛在捨衞國爾時有一梵志著翅彌樓染
欽婆羅是跋難陀釋子舊知識共事時跋難
陀遙見梵志著翅彌樓染欽婆羅衣來見
是衣已生貪著心梵志到跋難陀所共相問
訊樂不在一面坐跋難陀語梵志言汝欽
婆羅好可愛答言實好跋難陀言可與我
我持此常欽婆羅與汝梵志言我自須用跋
難陀復言汝梵志法裸形無徳何用好衣爲
梵志言我須用臥跋難陀又言汝本與我白
衣時善知識深相愛念我本時無有好物不
與汝者汝亦無有好物不與我者汝今出家
已意懷生慳貪心不如本耶時跋難陀苦
責數已梵志即脱翅彌樓染欽婆羅與跋難
陀跋難陀還與常欽婆羅梵志著常欽婆羅
到梵志精舍諸梵志見已語言汝翅彌樓染
欽婆羅那去答言與他貿去共誰貿耶答
言與跋難陀跋難陀與汝有何因縁故共
貿答言我本白衣時善知識深相愛念故共
貿諸梵志言跋難陀釋子調欺汝是梵志
言若欺若調我已共貿諸梵志復言是翅彌
樓染欽婆羅大有價非是常欽婆羅比是梵
志言雖貴價我已與貿諸梵志復言汝駛
往取是翅彌樓染欽婆羅來莫令我等立木
榜治汝是梵志即時怖畏作是念同學或
能立木榜治我便到跋難陀釋子所作是言
跋難陀還我翅彌樓染欽婆羅此欽婆羅還
汝跋難陀言已共貿竟梵志言汝欺我調
我跋難陀言設使欺調貿已決了梵志又
言翅彌樓染欽婆羅大價非是汝常欽婆羅
比答言價大不大貿已決了又言跋難陀
我諸同學言若不還得翅彌樓染欽婆羅者
當立木榜治汝汝當還我來莫使諸同學立
木榜治我跋難陀言若立木榜治汝若更餘
治何豫我事貿已決了終不與汝是梵志急
索不得諸有不信佛法人聞説是事以妬心
故呵責作是言沙門釋子自言善好有徳云
何名出家人故欺調餘出家人諸有信人亦
復呵責云何名比丘作種種賣買事是中有
比丘少欲知足行頭陀聞是事心不喜向佛
廣説佛以是事集比丘僧知而故問跋難陀
汝實作是事不答言實作世尊佛以種種因
縁呵責云何名比丘作種種賣買事佛如是
呵已語諸比丘以十利故與比丘結戒從
今是戒應如是説若比丘種種賣買者尼薩
耆波夜提種種者若以相似買相似若以不
相似買不相似相似者鉢與鉢相似衣與衣
相似澡盥澡盥相似戸鉤戸鉤相似時藥時
藥相似夜分藥夜分藥相似七日藥七日藥
相似終身藥終身藥相似是名用相似買相
似不相似者鉢與衣不相似鉢與澡盥戸
鉤時藥夜分藥七日藥終身藥不相似衣與
澡盥不相似戸鉤時藥夜分七日終身藥
及鉢不相似澡盥與戸鉤不相似與時藥夜
分七日終身藥鉢衣不相似戸鉤與時藥不
相似夜分藥七日終身藥鉢衣澡盥不相似
時藥與夜分藥乃至戸鉤不相似夜分藥與
七日藥不相似乃至時藥不相似七日藥與
終身藥不相似乃至夜分藥不相似終身藥
與鉢不相似乃至七日藥不相似是故説用
不相似買不相似尼薩耆波夜提尼薩耆波
夜提者是物應捨波夜提罪應悔過是中犯
者若比丘爲利故買已不賣突吉羅若爲利
故賣不買亦突吉羅若爲利故買已還賣尼
薩耆波夜提若比丘是可捨物若用金買銀
用銀買錢用錢糴轂用轂買物是物若可噉
口口得突吉羅罪是物若可作衣著隨著得
波夜提佛言從今日聽若共貿物前人心
悔應還自取本物時六群比丘聞佛聽共
貿物心悔應還自取本物聞已故半月一月著
他衣壞失色然後索悔索悔時他不與因
是鬪諍相言相罵相打種種事起諸比丘以
是事白佛佛言七日内悔者應還若過七日
不應還有賣衣人持衣行賣六群比丘以少
價求他貴衣賣衣人言汝何爲故以少價索
我貴價衣若不知衣價人則輕賤我衣減
我衣價佛言不應減價索他貴衣若減價索
他貴衣突吉羅若實須是物審思量言我以
爾所物買若彼不與更應再語若復不與又
應三語若三索不與比丘急須是物者應覓
淨人使買是物若淨人不知市價比丘當先
教以爾所物買是物應教此物索幾許汝好
思量看佛言從今日聽衆僧中賣衣未三
唱應益價益價時比丘心悔我將無奪彼衣
耶佛言三唱未竟益價不犯若比丘爲利故
以鐵錢種種賣買尼薩耆波夜提若比丘爲
利故用銅錢白鑞錢鉛錫錢樹膠錢皮錢木錢
種種買賣皆尼薩耆波夜提是比丘種種買
賣物若少應棄若多設得同心淨人者應語
淨人言我以如是如是因縁不應取是物汝
應取淨人語比丘是物與比丘比丘言此是
不淨物若淨當受若不得同心淨人應用
作四方僧臥具是比丘應入僧中言諸大徳
我種種賣買得波夜提罪我今發露不覆藏
悔過僧應問汝捨是物不答言已捨僧應
問汝見罪不答言見罪僧應語汝今發露
不覆藏悔過後莫復作若言未捨僧應約
勅令捨若僧不約勅一切僧得突吉羅若僧
約勅不捨是比丘得突吉羅若此賤彼貴
賣雖有利不犯本不爲利故二十
事竟
佛在王舍城爾時六群比丘多畜鉢積聚生
垢破壞不用故是中有比丘少欲知足行頭
陀聞是事心不喜呵責六群比丘云何名比
丘多畜鉢積聚生垢破壞不用如是呵已向
佛廣説佛以是事集比丘僧知而故問六群
比丘實作是事不答言實作世尊佛種種
因縁呵責云何名比丘多畜鉢積聚生垢破
壞不用故種種呵已語諸比丘以十利故與
比丘結戒從今是戒應如是説若比丘畜長
鉢得至十日過是畜者尼薩耆波夜提鉢
者有三種上中下上鉢者受三鉢他飯一
鉢他羹餘可食物半羹是名上鉢下鉢者受
一鉢他飯半鉢他羹餘可食物半羹是名下
鉢若餘者名中鉢若大於大若小於小鉢不
名爲鉢尼薩耆波夜提者是鉢應捨波夜提
罪應悔過是中犯者若比丘一日得鉢畜二
日捨二日得畜三日捨三日得畜四日捨四
日得畜五日捨五日得畜六日捨六日得畜
七日捨七日得畜八日捨八日得畜九日捨
九日得畜十日捨十日得畜十日時是鉢應
與人若作淨若受持若不與人不作淨不受
持至十一日地了時尼薩耆波夜提又比
丘一日得鉢二日更得畜一捨一二日得
三日更得畜一捨一三日得四日更得畜一
捨一四日得五日更得畜一捨一五日得六
日更得畜一捨一六日得七日更得畜一捨
一七日得八日更得畜一捨一八日得九日
更得畜一捨一九日得十日更得是鉢十
日時皆應與人若作淨若受持若不與人不
作淨不受持至十一日地了時尼薩耆波夜
提又比丘一日得鉢二日更得畜後捨前二
日得三日更得畜後捨前三日得四日更得
畜後捨前四日得五日更得畜後捨前五日
得六日更得畜後捨前六日得七日更得畜
後捨前七日得八日更得畜後捨前八日得
九日更得畜後捨前九日得十日更得十
日時是鉢皆應與人若作淨若受持若不與
人不作淨不受持至十一日地了時尼薩耆
波夜提又比丘一日得鉢二日更得畜前捨
後二日得三日更得畜前捨後三日得四日
更得畜前捨後四日得五日更得畜前捨
後五日得六日更得畜前捨後六日得七日
更得畜前捨後七日得八日更得畜前捨
後八日得九日更得畜前捨後九日得十
日更得是鉢十日時應與人若作淨若受
持若不與人不作淨不受持至十一日地了
時尼薩耆波夜提又比丘一日得鉢畜二
日不得三四五六七八九十日不得是鉢十
日時應與人若作淨若受持若不與人不作
淨不受持至十一日地了時尼薩耆波夜提
又比丘一日得鉢畜二日更得三四五六七
八九十日更得畜是鉢十日時皆應與人若
作淨若受持若不與人不作淨不受持至十
一日地了時尼薩耆波夜提若比丘有鉢應
捨未捨罪未悔過次續未斷更得鉢是後
鉢得尼薩耆波夜提本鉢因縁故又比丘應
捨鉢已捨罪未悔過次續未斷更得鉢是
後鉢尼薩耆波夜提本鉢因縁故又比丘有
應捨鉢已捨罪已悔過次續未斷更得鉢是
後鉢尼薩耆波夜提本鉢因縁故又比丘有
應捨鉢已捨罪已悔過次續已斷更得異鉢
者不犯二十一
事竟
十誦律卷第七

十誦律卷第八二誦之二
　後秦北印度三藏弗若多羅譯　
明三十尼薩耆法之四
佛在舍婆提爾時跋難陀釋子共一估客
子市巷中行見一肆上有好瓦鉢圓正可愛
見已貪著語估客子汝看是瓦鉢圓正可
愛答言實爾估客子言汝須是不答言
欲得即便買與跋難陀釋子得是鉢已出舍
衞城入祇洹中示諸比丘言諸長老汝等看
是瓦鉢圓正可愛諸比丘言實好汝何從得
跋難陀向諸比丘廣説是事諸比丘問汝先
有所用鉢不答言先有又言用此鉢爲答
言先有今有有何患是中有比丘少欲知足
行頭陀聞是事心不喜種種因縁呵責云何
名比丘先有所用鉢更乞新鉢種種呵已向
佛廣説佛以是事集比丘僧知而故問跋難
陀釋子汝實作是事不答言實作世尊佛
以種種因縁呵責云何名比丘先有所用鉢
更乞新鉢種種呵已語諸比丘以十利故與
比丘結戒從今是戒應如是説若比丘所用
鉢破減五綴更乞新鉢爲好故尼薩耆波
夜提是鉢應比丘僧中捨此衆中最下鉢
應與是比丘如是教言汝比丘畜是鉢乃至
破是事應爾所用鉢者先所受用食鉢鉢
者有三種上中下上者受三鉢他飯一鉢
他羹餘可食物半羹是名上鉢下鉢者受
一鉢他飯半鉢他羹餘可食物半羹是名下
鉢餘者名中鉢大於大小於小不名爲鉢
減五綴者四綴三綴二綴一綴爲好者是比
丘難滿難養不知足不少欲故是鉢應比丘
衆中捨者是鉢應盛滿中水僧中行之應作
是唱言諸長老集今欲作滿水鉢諸比丘應
即時各自持先所受用鉢來集一處是時諸
比丘不得更受餘鉢若諸比丘於是時更受
餘鉢者得突吉羅罪僧和合已先應作行滿
水鉢人羯磨一比丘應僧中唱言諸長老誰
能行是滿水鉢者若比丘言我能是比丘若
成就五惡法不應令作行鉢人何等五惡隨
欲行隨瞋行隨怖行隨癡行不知行不
行若成就五善法者應令作行鉢入不隨
欲瞋怖癡知行不行是比丘應令作行鉢人
是中一比丘即時唱言大徳僧聽某甲比丘
能作行滿水鉢人若僧時到僧忍聽某甲
比丘作行滿水鉢人如是白如是作白二羯
磨僧今聽某甲比丘作行滿水鉢人竟僧
忍默然故是事如是持若是比丘作行滿水
鉢人應滿鉢盛水初應先至第一上座比丘
所問言上座須是鉢不若上座言須應與
上座是人應取上座鉢行之次到第二上座
所問言須是鉢不若言須應與又應取第
二上座鉢次問第三上座問第三上座時若
第一上座心悔還自索鉢者佛言不應與若
上座強取應還奪教上座作突吉羅悔過若
是鉢第一上座不取者應次第行遍若是滿
水鉢都無人取者乃應還與彼比丘若有人
取是鉢者應取是人鉢次遍行之若無取是
鉢者乃以與彼比丘如是教言汝畜是鉢
乃至破是鉢莫著地莫著石上莫著高處
莫著屋漏處莫著土埵上不應持至大小便
處不應持入浴室不應以雜沙牛屎洗若鉢
濕不應便擧不應令太乾不應故打破不應
用澡洗手面好守護莫以是破因縁故求覓
妨廢坐禪讀經行道尼薩耆波夜提者是鉢
應捨波夜提罪應悔過是中犯者若比丘
鉢未破不應更乞新鉢若乞得者尼薩耆波
夜提不得者突吉羅若比丘鉢破可一綴若
綴若未綴不應更乞若乞得者尼薩耆波
夜提不得者突吉羅若比丘鉢破可兩綴三
綴四綴若綴未綴不應更乞若乞得者尼
薩耆波夜提不得者突吉羅若比丘鉢破可
五綴若綴未綴更乞新鉢若得不得不犯
二十二
事竟
佛在王舍城爾時六群比丘自乞縷持到富
貴人舍作是言諸聚落主令織師爲我織
衣是諸貴人即語織師與是比丘織衣我與
汝價是織師依此貴人舍住敬畏故不能
違逆但織衣時瞋恚呵責言沙門釋子自言
善好有徳依恃貴人使我虚作無食無價亦
無福徳恩分是我等衰惱失利値遇是難滿
難養不少欲不知足人是中有比丘少欲知
足行頭陀聞是呵責心不喜向佛廣説佛
以是事集比丘僧知而故問六群比丘汝
實作是事不答言實作世尊佛以種種因
縁呵責六群比丘云何名比丘自乞縷使非
親里織師織衣種種因縁呵已語諸比丘以
十利故與比丘結戒從今是戒應如是説
若比丘自行乞縷使非親里織師織者尼薩
耆波夜提自乞者或得五十波羅或得百波
羅乃至得一兩縷者麻縷毛縷芻摩縷劫
貝縷非親里者親里名父母兄弟姉妹兒
女乃至七世因縁異是名非親里織師者
若男女黄門二根尼薩耆波夜提者是物應
捨波夜提罪應悔過是中犯者若比丘從親
里乞縷若令親里織若自織若令比丘比
丘尼式叉摩尼沙彌沙彌尼織是中從親里
乞不犯令親里織亦不犯自織得突吉羅令
比丘比丘尼式叉摩尼沙彌沙彌尼織皆突
吉羅若比丘從親里乞縷令非親里織若自
織若令比丘比丘尼式叉摩尼沙彌沙彌尼
織是中從親里乞不犯令非親里織師織尼
薩耆波夜提若自織令比丘比丘尼式叉摩
尼沙彌沙彌尼織皆突吉羅若比丘從親里
乞縷令親里非親里織若自織若令比丘比
丘尼式叉摩尼沙彌沙彌尼織是中從親里乞
不犯令親里織亦不犯令非親里織尼薩耆
波夜提自織令比丘比丘尼式叉摩尼沙彌
沙彌尼織皆突吉羅若比丘從非親里乞縷
令非親里織若自織若令比丘比丘尼式叉
摩尼沙彌沙彌尼織是中從非親里乞縷突
吉羅令非親里織尼薩耆波夜提自織令
比丘比丘尼式叉摩尼沙彌沙彌尼織皆突
吉羅若比丘從非親里乞縷令親里織若自
織若令比丘比丘尼式叉摩尼沙彌沙彌尼
織是中從非親里乞縷突吉羅令親里織無
犯自織令比丘比丘尼式叉摩尼沙彌沙彌
尼織皆突吉羅若比丘從非親里乞縷令親
里非親里織若自織若令比丘比丘尼式叉
摩尼沙彌沙彌尼織是中從非親里乞縷突
吉羅令非親里織尼薩耆波夜提令親里織
不犯自織令比丘比丘尼織式叉摩尼沙彌
沙彌尼織皆突吉羅若比丘從親里非親里
乞縷令親里非親里織若自織若令比丘比
丘尼式叉摩尼沙彌沙彌尼織是中從親里
乞不犯從非親里乞突吉羅令親里織不犯
令非親里織尼薩耆波夜提自織令比丘比
丘尼織式叉摩尼沙彌沙彌尼織皆突吉羅
若比丘從親里非親里乞縷令親里織若自
織若令比丘比丘尼式叉摩尼沙彌沙彌尼
織是中從親里乞不犯從非親里乞突吉羅
令親里織不犯自織令比丘比丘尼式叉摩
尼沙彌沙彌尼織皆突吉羅若比丘從親里
非親里乞縷令非親里織若自織若令比丘
比丘尼式叉摩尼沙彌沙彌尼織是中從親里
乞不犯從非親里乞突吉羅令非親里織
尼薩耆波夜提自織令比丘比丘尼式叉摩
尼沙彌沙彌尼織皆突吉羅不犯者織一波
梨若織禪帶腰帶若一杼兩杼不犯二十三
事竟
佛在舍衞國爾時有一居士爲跋難陀釋子
故令織師織衣跋難陀聞是事往語織師
言汝知不是衣爲我織汝好織廣織極好
織淨潔織我當少多利益汝若食若似食若
食直織師言大徳我等學是者欲得利故
若與我少多利者當爲汝好織廣織極好織
淨潔織跋難陀言善時織師便爲好織廣織
極好織淨潔織多費經緯居士覺已語織師
言何以用經緯多織師答言我不減不偸
織竟自共稱看今是衣好織廣織極好織淨
潔織故多費經緯居士言誰約勅汝令如
是織織師言跋難陀釋子居士言但好
織是居士先所辦縷更再三倍用乃得
成衣與跋難陀釋子已瞋恚呵責諸沙門釋
子自言善好有功徳何以乃能不知時不
知量若施者不知量受者應知量我先所辦
縷再三倍用乃得成衣此是我等衰惱失利
何以供養是難滿難養不知猒足不少欲人
是中有比丘少欲知足行頭陀聞是居士呵
責心不喜向佛廣説佛以是事集比丘僧知
而故問跋難陀汝實作是事不答言實作世
尊佛以種種因縁呵責跋難陀云何名比丘
非親里人作同意種種因縁呵已語諸比丘
以十利故與比丘結戒從今是戒應如是説
若爲比丘故非親里居士居士婦使織師
織衣是比丘先不請便往語織師言汝知
不是衣爲我故織汝好織極好織廣織淨潔
織我當多少益汝是比丘若自語若使人語
後時若與食若與食直爲好故尼薩耆波夜
提爲比丘者爲跋難陀釋子非親里者親
里名父母兄弟姉妹男女乃至七世因縁異
是名非親里居士居士婦者白衣男子名居
士白衣女人名居士婦織師者男女黄門二
根衣者白麻衣赤麻衣翅夷羅衣芻摩衣憍
奢耶衣欽婆羅衣劫貝衣先不請者是居士
先不語有所須來取作同意者信是居士隨
我所須不瞋語織師好織者使稍稍織廣
織者使極廣織極好織者使好緻織淨潔
織者使好淨潔織與食若似食食者五
種謂飯麨䴵魚肉似食者亦有五種謂糜
食粟食𪍿麥食莠子食迦師食食直者可買
食物尼薩耆波夜提者是衣應捨波夜提
罪應悔過是中犯者若比丘往織師所言是
衣爲我故織汝好織我當少多利益汝尼薩
耆波夜提若言廣織當多少益汝尼薩耆波
夜提若言極好織當多少益汝尼薩耆波
夜提若言淨潔織當少多益汝尼薩耆波夜
提若言好織廣織當少多益汝尼薩耆波夜
提若言好織極好織若言好織淨織若言
廣織極好織若言廣織淨織若言極好織
淨織當少多益汝皆尼薩耆波夜提若言
好織廣織極好織若言好織廣織淨潔織若
言廣織極好織淨潔織當多少益汝皆尼薩
耆波夜提若言好織廣織極好織淨潔織我
當多少益汝皆尼薩耆波夜提又比丘往語
織師汝知不是衣爲我織汝莫好織我或
多少益汝是比丘得尼薩耆波夜提若比
丘往語織師言是衣爲我織汝莫廣織或
多少益汝尼薩耆波夜提若言莫極好織或
多少益汝尼薩耆波夜提若言莫淨織或
少多益汝尼薩耆波夜提若言莫好織莫廣
織若言莫好織莫極好織若言莫好織莫淨
織若言莫廣織莫極好織若言莫廣織莫
淨織若言莫極好織莫淨織或少多益汝
皆尼薩耆波夜提若言莫好織莫廣織莫極
好織若言莫好織莫廣織莫淨織若言莫
廣織莫極好織莫淨潔織或少多益汝皆尼
薩耆波夜提若言莫好織莫廣織莫極好織
莫淨織或少多益汝皆尼薩耆波夜提又
比丘往語織師汝知不是衣爲我織汝好織
我不益汝是比丘得突吉羅若言廣織若言
極好織若言淨織不利益汝皆突吉羅若
言好織廣織若言好織極好織若言好織淨
織若言廣織極好織若言廣織淨潔織若言
極好織淨織不益利汝皆突吉羅若言好
織廣織極好織若言好織廣織淨潔織若言
廣織極好織淨潔織不利益汝皆突吉羅若
言好織廣織極好織淨潔織不利益汝皆突
吉羅若比丘往語織師言汝知不是衣爲
我織汝莫好織我不益汝突吉羅若言莫
廣織若言莫極好織若言莫淨潔織我不
益汝皆突吉羅若言莫好織莫廣織若言莫
好織莫極好織若言莫好織莫淨潔織若言
莫廣織莫極好織若言莫廣織莫淨潔織若
言莫極好織莫淨織若言莫好織莫廣織莫
極好織若言莫好織莫廣織莫淨織若言
莫廣織莫極好織莫淨織若言莫好織莫廣
織莫極好織莫淨織不利益汝皆突吉羅
若比丘自有物令織師織不犯二十四
事竟
佛在舍衞國爾時跋難陀釋子有共行弟子
名達摩善好有徳時跋難陀暫與割截衣
著爾時佛自恣竟夏末月欲二月遊行他國
跋難陀釋子聞佛夏末月欲二月遊行他國
聞已語弟子達摩佛夏末月欲二月遊行他
國今我共汝在佛前遊行他國我等當多得
衣食諸臥具不闕達摩言不能去何以故我
欲從佛遊行他國得數見佛數見大徳比丘
因他故得聞法跋難陀言汝不欲共我去耶
答言不去跋難陀言不去者還我衣來弟子
言和上衣已與我跋難陀言我不以他事
故與汝與汝者爲我事故汝實不欲去耶答
言實不欲去跋難陀即還奪衣取是弟子
在祇陀槃那門間立啼佛入祇陀槃那見達
摩佛知而故問達摩汝何故啼耶即向佛
廣説上事佛以是事集比丘僧知而故問跋
難陀釋子汝實作是事不答言實作世尊
佛以種種因縁呵責云何名比丘與他比丘
衣後瞋恚嫌恨便還奪取種種呵已語諸比
丘以十利故與比丘結戒從今是戒應如
是説若比丘與他比丘衣後瞋恚嫌恨若自
奪若使人奪還我衣來不與汝得是衣者尼
薩耆波夜提自奪者自身奪使人奪者令
他人奪尼薩耆波夜提者是衣應捨波夜提
罪應悔過是中犯者若比丘與他比丘衣後
瞋恚嫌恨便奪若能奪得者尼薩耆波夜提
若不能得者突吉羅使人奪得者尼薩耆
波夜提不得者突吉羅自以力鬪諍奪得者
尼薩耆波夜提不得者突吉羅使他出力鬪
諍奪得者尼薩耆波夜提不得者突吉羅若
欲折伏彼故暫奪不犯二十五
事竟
佛在舍衞國爾時長老毘訶比丘留僧伽梨
安陀林中著上下衣入城乞食後失僧伽梨
還覓不得向諸比丘説我留僧伽梨安陀林
中入城乞食後便失還覓不得我當云何
諸比丘以是事白佛佛以是事集比丘僧知
而故問毘訶汝實留僧伽梨安陀林中著上
下衣入城乞食後失僧伽梨還覓不得向諸
比丘説諸長老我留僧伽梨安陀林中著上
下衣入城乞食後失僧伽梨還覓不得我當
云何答言實爾世尊佛種種因縁讃歎隨
所往處與衣鉢倶作如是言若比丘少欲知
足衣趣蔽形食趣活命隨所往處與衣鉢倶
常安樂住譬如鳥飛隨所往處毛翅共倶比
丘亦爾隨所往處與衣鉢倶常安樂住佛
以種種因縁讃歎與衣鉢倶已語諸比丘以
十利故與諸比丘結戒從今是戒應如是説
若比丘三月過未至八月未滿歳若阿練兒
比丘在阿練兒處住有疑怖畏是比丘欲
三衣中隨一一衣著界外家中此比丘有
因縁出界外離衣宿齊六宿過是宿者尼
薩耆波夜提未滿歳者後安居阿練兒處
者去聚落五百弓於摩伽陀國是一拘盧
舍於北方國則半拘盧舍有疑處者疑是
中失物乃至失一水器有畏者是中有怖畏
乃至畏惡比丘若是比丘欲三衣中隨以一
一衣著界外家中衣名三衣若僧伽梨若欝
多羅僧若安陀會六夜離衣不犯者若離僧
伽梨若離欝多羅僧若離安陀會尼薩耆
波夜提者是衣應捨波夜提罪應悔過是
中犯者比丘第六夜應還取衣若至衣所
若受餘衣若比丘不取衣來不往衣所不受
餘衣至第七夜地了時尼薩耆波夜提三
月過者謂夏有四月三月雖過而後安居人
日猶未滿故言未滿八月也二十六
事竟
佛在舍衞國爾時舍衞估客遊諸聚落爲市
利故道中見一僧坊閑靜遠離估客入中見
比丘僧少問比丘言此中比丘何以少比
丘答言汝不知耶估客言云何比丘言是
處無檀越供給衣食湯藥是故比丘僧少估
客言我等欲修治是處供給衣食湯藥是諸
估客即時留衣食湯藥直已便去遊行諸
處諸比丘夏初月分是物去餘處安居是估
客得利行還見是僧坊作是念此是我等所
供養處當入中看有幾人安居或有所乏衣
食湯藥當更供給即入已見比丘轉少問言
此中比丘何以轉少比丘言汝不知乎是
中無檀越供給衣食湯藥直是故減少估
客言我等先所供給衣食湯藥直是物那
去比丘答言是夏初月諸比丘分是物去餘
處安居估客言我等不爲分故與使餘處安
居我爲住此處故與令受供養是中有比丘
少欲知足行頭陀聞是事心不喜向佛廣説
佛以是事集比丘僧佛以種種因縁呵責云
何名比丘夏初月分安居物佛爾時但呵責
未結戒
佛又在舍衞國爾時波斯匿王有鬪將千人
五百人作一營皆著弊壞垢衣無色無徳自
房舍中無好床榻臥具諸鬪將婦亦無好衣
服環釧瓔珞華鬘莊嚴身具正使得官供給
廪食又不充足是人喜飮食人客嗜酒鬪諍
或時啼哭或時戲笑跳躑大喚有達摩提那
比丘尼近是處住以是大音聲鬧亂故妨
是比丘尼坐禪讀經時達摩提那比丘尼往
鬪將婦所問言汝等夫何以著弊壞垢衣
無色無徳自房舍中無好床榻臥具汝等亦
無好衣服環釧瓔珞華鬘嚴具設使得官
供給又不充足汝夫喜飮食人客嗜酒喜
鬪諍或啼哭戲笑或跳躑大喚妨我坐禪
讀經汝何不遮答言何能制之設使遮者
先所得飮食之餘更不復得善人若當呵者
或能受用達摩提那比丘尼聞語已去乞覓
飮食時時請諸鬪將中大力勢者與食誘之
知有信心能信受語即便語言諸聚落主
汝等歸依佛歸依法歸依僧是信受語故
即歸依佛法僧歸依佛法僧故不復喜飮
酒亦不喜延致酒客不喜鬪諍不復喜啼
哭戲笑跳躑大喚自房舍中有好床榻衣服
臥具諸婦皆有好衣服環釧瓔珞華鬘莊嚴
身具官所給廩皆得充足以是因縁故諸鬪
將漸漸大富多饒金銀財寶奴婢人民種種
成就波斯匿王以是富人圍繞故王有威徳
衆所敬仰爾時波斯匿王有小國反叛語諸
鬪將汝等往彼折伏便還是諸將中有深敬
佛者弓頭著漉水嚢作是念若値水有虫
者當漉飮之是中有不信佛法者生嫉妬
心往到波斯匿王所言是中某甲諸鬪將
弓頭著漉水嚢作是念値有虫水者當漉
飮之是等誑王王言云何是等於小虫中
有如是憐愍心何況於人王言喚來即往
喚之王言汝等實以漉水嚢繋弓頭作是
念値水有虫者當漉飮之耶答言實爾王
言汝等誑我鬪將言云何誑王王言汝於
小虫尚有憐愍心何況於人鬪將言虫有
何過於王若有過者當知我等爲王治之王
作是念或有人喜淨潔故何必畏殺虫王言
將至陣前即將至陣前是諸鬪將或有得慈
心三昧入慈心力故破是賊陣即時折伏王
聞破賊心大歡喜爾時諸鬪將破賊已還到
王所長跪而言大王常勝作是語已在王前
立王即時償賜財物聚落田宅人民更倍
供給爾時諸鬪將富貴轉増多饒金銀財寶
奴婢人民種種増益王以是人圍遶故威徳
轉勝衆倍敬仰諸鬪將作是念我等富貴具
足者皆因達摩提那比丘尼故我等何不請
是比丘尼來是舍衞國三月夏安居是諸鬪
將到比丘尼所言大徳到我舍衞國夏安居
來比丘尼答言不能何以故答言隨佛安
居處我等當往安居是中數得見佛數得
見大徳比丘因他故得聞法汝等若欲令我
是中安居者可先請佛此舍衞國夏安居是
鬪將即往佛所頭面禮足在一面坐佛見坐
已種種因縁説法示教利喜示教利喜已默
然是諸鬪將聞佛説法種種因縁示教利
喜已白佛言世尊受我等請舍衞國夏安
居憐愍故佛默然受之諸鬪將知佛默然受
請已頭面禮足右遶而去還到自舍各相約
勅隨力所辦若一日食二日食三日食如是
次第辦三月食爲衆僧作別房衣作家中衣
作夏安居衣爾時餘十日在未到自恣波
斯匿王復有小國反叛即復遣先鬪將往以
前破賊是故今復使汝等往是諸鬪將聞已
愁憂何苦乃爾先鬪因縁殆而得脱今復
往者或能失命我等已請佛三月辦衣食湯
藥我等若不以布施者衆僧失布施我等失
福徳我等先欲施物今布施何苦我等常
令施法不絶僧福田中恒作福徳僧得施
物我等得福即出前許布施物多持衣襆
到祇陀林中打揵槌諸比丘言何以打耶
鬪將答言諸大徳集我以此衣布施衆僧諸
比丘言佛不聽我等未自恣夏月内分安居
衣諸鬪將言我等官人屬他不得自在先鬪
因縁殆而得脱今往不知云何或能失命衆
僧集聚當受是衣物諸比丘不知云何是事
白佛佛知故問阿難自恣有幾日在阿難
答言世尊有十日在佛語阿難雖十日未
至自恣恐失布施衣應受佛及僧集坐一處
諸鬪將分諸衣與衆僧已在佛前坐聽説法
故佛見坐已説種種法示教利喜示教利
喜已默然是諸鬪將聞佛説法已頭面禮足
右遶而去去不久佛以先因縁及是事故集
比丘僧佛以種種因縁讃戒讃持戒讃戒讃
持戒已語諸比丘以十利故與比丘結戒
從今是戒應如是説若比丘十日未至自恣
有急施衣應受比丘須是衣者當自手取乃
至衣時畜過是畜者尼薩耆波夜提十日未
至自恣者若知自恣有十日在急施衣者若
王施若夫人施若王子施若大臣大官鬪將
内官若女欲嫁時若病人若欲殺賊時如
是等人施衣若知十日未至自恣應受衣時
者若有住處不受迦絺那衣夏末一月若
受迦絺那衣住處夏末一月及冬四月尼薩
耆波夜提者是衣應捨波夜提罪應悔過是
中犯者若是處不受迦絺那衣諸比丘夏末
月末後日是衣應捨若作淨若受持若不捨
不作淨不受持至冬初月初日地了時尼薩
耆波夜提若是住處受迦絺那衣是諸比丘
冬末後月末後日是衣應捨應作淨若受持
若不捨不作淨不受持至春初月初日地了
時尼薩耆波夜提二十七
事竟
佛在王舍城爾時六群比丘作是言佛聽我
等畜雨浴衣便春冬一切時畜是中有比
丘少欲知足行頭陀聞是事心不喜種種因
縁呵責云何名比丘佛聽畜雨浴衣故便冬
春一切時畜佛聽畜三衣雨浴衣乃是第四
衣是諸比丘種種呵已是事白佛佛以是事
集比丘僧知而故問六群比丘汝實作是事
不答言實作世尊佛以種種因縁呵責云
何名比丘我聽畜雨浴衣便冬春一切時
畜種種因縁呵已語諸比丘以十利故與
比丘結戒從今是戒應如是説若比丘春
殘一月應求作雨浴衣半月應受持若比丘
未至春殘一月求作過半月受持者尼薩耆
波夜提是中云何求云何作云何持求者
從他乞是衣作者若浣染割截𭢗縫持者
若是衣受用尼薩耆波夜提者是衣應捨波
夜提罪應悔過是中犯者若比丘有閏月處
求雨浴衣往無閏月處安居是中從外求
來作來皆突吉羅從受持來尼薩耆波
夜提若有閏處比丘遣使往語無閏處比丘
言諸大徳小待共自恣若無閏處比丘受
是語待者是無閏處比丘從求來作皆突吉
羅從受持來尼薩耆波夜提若比丘有閏
處求雨浴衣有閏處安居不犯持竟夏前
三月便捨之無閏處者已入八月熱時已
過故犯有閏者謂此國晩熱謂閏春末月
則閏月内求之若求得者三月末便應受
持不能得者四月十六日應受持即得不
應停過十五日二十八
事竟
佛在舍衞國爾時有一居士發心欲與佛
及僧飮食復與僧衣時世飢儉乞食難得是
居士財物不多夏時已過心中憂愁作是言
今何痛惱苦急乃爾我本心欲與佛及僧飮
食復與僧衣時世飢儉乞求難得我財物少
夏時已過心中憂愁苦急不滿我願我今當
從僧中少多請比丘與食與僧衣令我福徳
不空作是念已便入祇洹打揵槌有比丘問
居士何因縁故打揵搥居士答言我欲從僧
請爾所比丘到我舍食時知會人即差爾所
比丘去次到六群比丘六群比丘先時有次
請便持衣鉢先至請家辦飮食時教如是如
是作是時六群比丘晨朝持衣鉢到是居士
舍共相問訊在一面坐居士作禮在前坐自
向六群比丘軟語我本心欲與佛及僧飮食
復與僧衣今世飢儉乞求難得我財物少夏
時已過心中憂惱苦急作是念我今何不從
僧中請少多比丘與食便與僧衣令我不失
福徳以是因縁故食與汝等衣當與僧時六
群比丘聞衣名心動語居士言是衣何似持
來示我居士言善即出衣示之六群比丘
見衣倍生貪心語居士言汝意欲令是衣有
用耶欲令擧置耶居士言所以施者欲令用
之汝若欲令不用者當與僧何以故僧多有
衣擧在一處朽壞虫噉若令用者當與我等
我等衣少得施當用居士言汝等知與僧不
用若汝等能用者便當相與居士與食已持
是衣與六群比丘六群比丘食已持是衣入
祇洹示諸比丘是衣何似細好不諸比丘言
實好汝何從而得六群比丘廣説是事是中
有比丘少欲知足行頭陀聞是事心不喜種
種因縁呵責云何名比丘知物向僧自求向
己種種因縁呵已向佛廣説佛以是事集比
丘僧知而故問六群比丘汝實作是事不答
言實作世尊佛以種種因縁呵責六群比丘
云何名比丘知物向僧自求向己種種因縁
呵已語諸比丘以十利故與比丘結戒從今
是戒應如是説若比丘知物向僧自求向己
尼薩耆波夜提知者若自知若從他聞若檀
越語物者謂施僧物若衣鉢戸鉤澡灌時藥
夜分藥七日藥終身藥向僧者發心欲施僧
未與尼薩耆波夜提者是衣應捨波夜提罪
應悔過是中犯者若比丘知是物向比丘僧
自求向己尼薩耆波夜提若向三二一突吉
羅若比尼薩耆波夜提若向三二一突吉
羅若比丘知是物向此三比丘求向餘三比
丘突吉羅若比丘知是物向三比丘求向二
比丘一比丘比丘尼僧三比丘尼二比丘尼
一比丘尼三式叉摩尼二式叉摩尼一式叉
摩尼三沙彌二沙彌一沙彌三沙彌尼二沙
彌尼一沙彌尼比丘僧皆突吉羅若比丘
知是物向此二比丘求向餘二比丘突吉羅
若知是物向二比丘求向一比丘比丘尼僧
三比丘尼二比丘尼一比丘尼三式叉摩尼
二式叉摩尼一式叉摩尼三二一沙彌三二
一沙彌尼比丘僧三二一比丘皆突吉羅若
比丘知是物向此一比丘求向餘一比丘突
吉羅若知是物向一比丘求向比丘尼僧三
二一比丘尼三二一式叉摩尼三沙彌二一
沙彌三二一沙彌尼比丘僧三二一比丘皆
突吉羅若比丘知是物向此三比丘尼求向
餘三比丘尼突吉羅若比丘知是物向三比
丘尼求向二比丘尼一比丘尼三二一式叉
摩尼三二一沙彌三二一沙彌尼比丘僧
三比丘二一比丘比丘尼僧皆突吉羅若
比丘知是物向此二比丘尼求向餘二比丘
尼突吉羅若比丘知是物向二比丘尼求
向一比丘尼三二一式叉摩尼三二一沙彌三
二一沙彌尼比丘僧三二一比丘比丘尼僧
三二一比丘尼皆突吉羅若比丘知是物向
此一比丘尼求向餘一比丘尼突吉羅若
比丘知是物向一比丘尼求向三二一式叉
摩尼三沙彌二一沙彌三二一沙彌尼比
丘僧三二一比丘比丘尼僧三比丘尼二一
比丘尼皆突吉羅若比丘知是物向此三式
叉摩尼求向餘三式叉摩尼突吉羅若比
丘知是物向三式叉摩尼求向二一式叉摩
尼三二一沙彌三二一沙彌尼比丘僧三
二一比丘比丘尼僧三二一比丘尼皆突吉
羅若比丘知是物向此二式叉摩尼求向餘
二式叉摩尼突吉羅若比丘知是物向二式
叉摩尼求向一式叉摩尼三二一沙彌三
二一沙彌尼比丘僧三比丘二一比丘比丘
尼僧三比丘尼二一比丘尼三式叉摩尼皆
突吉羅若比丘知是物向此一式叉摩尼求
向餘一式叉摩尼突吉羅若知是物向一式
叉摩尼求向三沙彌二一沙彌三沙彌尼
二一沙彌尼比丘僧三比丘二一比丘比丘
尼僧三比丘尼二一比丘尼三式叉摩尼二
一式叉摩尼皆突吉羅若比丘知是物向此
三沙彌求向餘三沙彌突吉羅若比丘知
是物向三沙彌求向二沙彌一沙彌三沙彌
尼二一沙彌尼比丘僧三比丘二一比丘比
丘尼僧三比丘尼二一比丘尼三式叉摩尼
二一式叉摩尼皆突吉羅若比丘知是物向
此二沙彌求向餘二沙彌突吉羅若比丘
知是物向二沙彌求向一沙彌三沙彌尼二
一沙彌尼比丘僧三比丘二一比丘比丘尼
僧三比丘尼二一比丘尼三二一式叉摩尼
三二一沙彌三二一沙彌尼皆突吉羅若比
丘知是物向此一沙彌求向餘一沙彌突吉
羅若比丘知是物向此一沙彌求向三沙彌
尼二一沙彌尼比丘僧三比丘二一比丘比
丘尼僧三比丘尼二一比丘尼三式叉摩尼
二一式叉摩尼三沙彌二一沙彌皆突吉羅
若比丘知是物向此三沙彌尼求向餘三沙
彌尼突吉羅若比丘知是物向此三沙彌尼
求向餘二一沙彌尼比丘僧三二一比丘比
丘尼僧三比丘尼二一比丘尼三二一式叉
摩尼三二一沙彌皆突吉羅若比丘知是
物向二沙彌尼求向餘二沙彌尼突吉羅若
比丘知是物向二沙彌尼求向一沙彌尼比
丘僧三二一比丘比丘尼僧三比丘尼二一
比丘尼三二一式叉摩尼三二一沙彌三二
一沙彌尼皆突吉羅若比丘知是物向此一
沙彌尼求向餘一沙彌尼突吉羅若比丘知
是物向一沙彌尼求向比丘僧三比丘二一
比丘比丘尼僧三比丘尼二一比丘尼三二
一式叉摩尼三二一沙彌三二一沙彌尼皆
突吉羅若比丘知是物向此多畜生求向餘
多畜生突吉羅若比丘知是物向多畜生求
向二畜生一畜生突吉羅若比丘知是物向
此二畜生求向餘二畜生突吉羅若比丘
知是物向二畜生求向一畜生多畜生突吉
羅若比丘知是物向此一畜生求向餘一畜
生突吉羅若比丘知是物向一畜生求向
多畜生二畜生突吉羅若比丘知是物向比
丘僧求向比丘尼僧突吉羅若比丘知是
物向比丘尼僧求向比丘僧突吉羅若比丘
僧破爲二部比丘知是物向此一部求向餘
一部突吉羅若比丘向中生向想得尼薩
耆波夜提若向中生不向想亦得尼薩耆波
夜提若向中生疑尼薩耆波夜提若不向中
生向想得突吉羅若不向中生疑得突吉羅
若不向中生不向想不犯二十九
事竟
佛在舍衞國與大比丘僧安居爾時長老畢
陵伽婆蹉王舍城安居多有知識大徳酥
油蜜石蜜是長老多得故一鉢半鉢拘鉢
多羅半拘鉢多羅大揵鎡小揵鎡或絡
嚢盛懸象牙杙上從中取時翻棄汚壁臥具
爛壞汚墁房舍房舍臭處是長老畢陵伽
婆蹉弟子擧宿而食惡捉不受内宿諸佛
在世法歳二時大會春末後月夏末後月春
末月者諸方國土處處諸比丘來詣佛所作
是念佛所説法我等當安居時修習得安樂
住是初大會夏末月者諸比丘夏三月安
居竟作衣畢持衣鉢詣佛所作是念我等
久不見佛久不見世尊是第二大會爾時有
一比丘王舍城安居竟作衣畢持衣鉢遊行
到舍衞國往詣佛所頭面禮足在一面立諸
佛常法若客比丘來以如是語勞問諸比
丘忍不足不安樂住不乞食不乏道路
不疲耶爾時佛以如是語勞問是比丘忍
不足不安樂住不乞食不乏道路不疲耶
比丘答言世尊忍足安樂住乞食不乏道
路不疲以上事向佛廣説佛以是事集比
丘僧種種因縁呵責我憐愍利益病比丘故
聽服四種含消藥酥油蜜石蜜云何是比丘
擧宿而食惡捉不受内宿種種因縁呵已
語諸比丘以十利故與比丘結戒從今是戒
應如是説若比丘病聽服四種含消藥酥油
蜜石蜜共宿至七日得服過是服是尼薩
耆波夜提病者若風發熱發冷發服是四
種藥可差者是名病不病者異是因縁名
爲不病尼薩耆波夜提者是藥應捨波夜提
罪應悔過是中犯者若比丘一日得酥畜
二日捨二日得畜三日捨三日得畜四日捨
四日得畜五日捨五日得畜六日捨六日得
畜七日捨七日得七日時比丘是酥應與
人若作淨若服若比丘不與人不作淨不服
至第八日地了時尼薩耆波夜提若比丘一
日得酥二日更得畜一捨一二日得酥三日
更得畜一捨一三日得酥四日更得畜一
捨一四日得酥五日更得畜一捨一五日
得酥六日更得畜一捨一六日得酥七日更
得七日時比丘是酥應與人若作淨若服若
不與人不作淨不服至第八日地了時尼薩
耆波夜提若比丘一日得酥畜二日更得畜
後捨前二日得酥三日更得畜後捨前三日
得酥四日更得畜後捨前四日得酥五日更
得畜後捨前五日得酥六日更得畜後捨
前六日得酥七日更得七日時比丘是酥應
與人若作淨若服若不與人不作淨不服至
第八日地了時尼薩耆波夜提若比丘一日
得酥二日更得畜前捨後二日得酥三日更
得畜前捨後三日得酥四日更得畜前捨
後四日得酥五日更得畜前捨後五日得酥
六日更得畜前捨後六日得酥七日更得七
日時比丘是酥應與人若作淨若服若不與
人不作淨不服至第八日地了時尼薩耆
波夜提若比丘一日得酥畜二日不得三四
五六七日不得七日時比丘是酥應與人若
作淨若服若不與人不作淨不服至第八
日地了時尼薩耆波夜提若比丘一日得酥
畜二日更得三四五六七日更得七日時
比丘是酥皆應與人若作淨若服若不與人
不作淨不服至第八日地了時尼薩耆波
夜提若比丘有應捨酥未捨罪未悔過次續
未斷更得酥是後酥得尼薩耆波夜提本酥
因縁故又比丘應捨酥已捨罪未悔過次續
未斷更得酥是後酥得尼薩耆波逸提本
酥因縁故又比丘應捨酥已捨罪已悔過次
續未斷更得酥是後酥得尼薩耆波夜提本
酥因縁故又比丘應捨酥已捨罪已悔過次
續已斷更得酥不犯油蜜石蜜亦如是若重
病不犯三十
事竟
十誦律卷第八
　　佛在舍衞國爾時有一居士發心欲與佛
及僧飮食復與僧衣時世饑儉乞食難得
是居士財物不多夏時已過心中憂愁作
是言今何痛惱苦急乃爾我本心欲與佛
及僧飮食復與僧衣時世饑儉乞求難
得我財物少夏時已過心中憂愁苦急不
滿我願我今當從僧中少多請比丘與食
與僧衣令我福徳不空作是念已便入祇
洹打揵椎有比丘問居士何因縁故打椎
居士答言我欲從僧中請爾所比丘到我
舍時知會人即差爾所比丘去次到六群
比丘六群比丘先時有次請便持衣鉢先
到請家辦飮食時教如是如是作是時六
群比丘晨朝持衣鉢到是居士舍共相問
訊在一面坐居士作禮已在前坐自向六
群比丘軟語我本心欲與佛及僧飮食復
與僧衣今世饑儉乞求難得我財物少夏
時已過心中憂愁苦急作是念我今當從
僧中請少多比丘與食便與衆僧衣令我
不失福徳以是因縁故食與汝等衣當與
僧時六群比丘聞衣名心動語居士言是
衣何似持來示我居士言善即出衣示
之六群比丘見衣倍生貪心語居士言汝
意欲令是衣有用耶欲令擧置耶居士言
所以施者欲令用之汝若欲令不用者當
與僧何以故僧多有衣擧在一處朽壞蟲
噉若令用者當與我等我等少衣得布施
我等當用居士言汝等知與僧不用若汝
等能用者便當相與居士與食食已持是
衣與六群比丘食已持是衣去入祇洹示
諸比丘是衣何似細好不諸比丘言實好
汝何從得六群比丘廣説是事是中有比
丘少欲知足行頭陀聞是事心不喜種種
因縁呵責云何名比丘知物向僧自求向
己種種因縁呵已向佛廣説佛以是事集
比丘僧知而故問六群比丘汝實作是事
不答言實作世尊佛以種種因縁呵責六
羣比丘云何名比丘知物向僧自求向己
佛以種種因縁呵已語諸比丘以十利故
與諸比丘結戒從今是戒應如是説若比
丘知物向僧自求向己尼薩耆波逸提知
者若自知若從他聞若檀越語物者謂施
僧物若衣鉢戸鉤澡灌時藥時分藥七日
藥終身藥向僧者發心欲與僧未定與尼
薩耆波逸提者是衣應捨波逸提罪應悔
過是中犯者若比丘知是物向比丘僧自
求向己尼薩耆波逸提若向三二一突吉
羅若比丘尼知是物向比丘尼僧自求向
己尼薩耆波逸提若向三二一突吉羅若
比丘知是物向此三比丘求向餘三比丘
突吉羅若比丘知是物向三比丘求向二
比丘一比丘比丘尼僧三比丘尼二比丘尼
一比丘尼三式叉摩尼二式叉摩尼一式
叉摩尼三沙彌二沙彌一沙彌三沙彌尼
二沙彌尼一沙彌尼比丘僧皆突吉羅若
比丘知是物向此二比丘求向餘二比丘
突吉羅若知是物向二比丘求向一比丘
比丘尼僧三比丘尼二比丘尼一比丘尼
三式叉摩尼二式叉摩尼一式叉摩尼三沙
彌二沙彌一沙彌三沙彌尼二沙彌尼一沙
彌尼比丘僧三二一比丘皆突吉羅若比
丘知是物向此一比丘求向餘一比丘突
吉羅若知是物向一比丘求向比丘尼僧
三比丘尼二比丘尼一比丘尼三式叉摩尼
二式叉摩尼一式叉摩尼三沙彌二一沙
彌三沙彌尼二一沙彌尼比丘僧三比丘
二比丘一比丘皆突吉羅若比丘知物向
此三比丘尼求向餘三比丘尼突吉羅若
比丘知是物向三比丘尼求向二比丘尼
一比丘尼三式叉摩尼二一式叉摩尼三
沙彌二一沙彌三沙彌尼二一沙彌尼比
丘僧三比丘二一比丘比丘尼僧皆突吉
羅若比丘知是物向此二比丘尼求向餘
二比丘尼突吉羅若比丘知是物向二比
丘尼求向一比丘尼三式叉摩尼二一式
叉摩尼三沙彌二一沙彌三沙彌尼二一
沙彌尼比丘僧三比丘二一比丘比丘尼
僧三二一比丘尼皆突吉羅若比丘知是
物向此一比丘尼求向餘一比丘尼突吉
羅若比丘知是物向一比丘尼求向三式
叉摩尼二式叉摩尼一式叉摩尼三沙彌
二一沙彌三沙彌尼二一沙彌尼比丘僧
三比丘二一比丘比丘尼僧三比丘尼二
一比丘尼皆突吉羅若比丘知是物向此
三式叉摩尼求向餘三式叉摩尼突吉
羅若比丘知是物向三式叉摩尼求向
二式叉摩尼一式叉摩尼三沙彌二一沙
彌三沙彌尼二一沙彌尼比丘僧三
比丘二一比丘比丘尼僧三比丘尼二
比丘尼一比丘尼皆突吉羅若比丘知
是物向此一式叉摩尼求向餘二式叉摩
尼突吉羅若比丘知是物向二式叉摩
尼求向一式叉摩尼三沙彌二一沙彌
三沙彌尼二一沙彌尼比丘僧三比丘二
一比丘比丘尼僧三比丘尼二一比丘
尼三式叉摩尼皆突吉羅若比丘知是物
向此一式叉摩尼求向餘一式叉摩尼突
吉羅若知是物向一式叉摩尼求向三沙
彌二一沙彌三沙彌尼二一沙彌尼比丘
僧三比丘二一比丘比丘尼僧三比丘尼
二一比丘尼三式叉摩尼二式叉摩尼皆
突吉羅若比丘知是物向此三沙彌求向
餘三沙彌突吉羅若比丘知是物向三沙
彌求向二沙彌一沙彌三沙彌尼二一沙
彌尼比丘僧三比丘二一比丘比丘尼僧
三比丘尼二一比丘尼三式叉摩尼二一
式叉摩尼皆突吉羅若比丘知是物向此
二沙彌求向餘二沙彌突吉羅若比丘知
是物向二沙彌求向一沙彌三沙彌尼二
一沙彌尼比丘僧三比丘二一比丘比丘
尼僧三比丘尼二一比丘尼三式叉摩尼
二一式叉摩尼三沙彌皆突吉羅若比丘
知是物向此一沙彌求向餘一沙彌突吉
羅若比丘知是物向此一沙彌求向三沙
彌尼二一沙彌尼比丘僧三比丘二一比
丘比丘尼僧三比丘尼二一比丘尼三式
叉摩尼二一式叉摩尼三沙彌二一沙彌
皆突吉羅若比丘知是物向此三沙彌尼
求向餘三沙彌尼突吉羅若比丘知是物
向此三沙彌尼求向餘二沙彌尼一沙彌
尼比丘僧三比丘二一比丘比丘尼僧
三比丘尼二一比丘尼三式叉摩尼二一
式叉摩尼三沙彌二一沙彌皆突吉羅若
比丘知是物向此二沙彌尼求向餘二沙
彌尼突吉羅若比丘知是物向二沙彌尼
求向一沙彌尼比丘僧三比丘二一比丘
比丘尼僧三比丘尼二一比丘尼三式叉
摩尼二一式叉摩尼三沙彌二一沙彌三
二一沙彌尼皆突吉羅若比丘知是物
向此一沙彌尼求向餘一沙彌尼突吉羅
若比丘知是物向一沙彌尼求向比丘僧
三比丘二一比丘比丘尼僧三比丘尼二
一比丘尼三式叉摩尼二一式叉摩尼三
沙彌二一沙彌三沙彌尼二一沙彌尼皆
突吉羅若比丘知是物向此多畜生求向
餘多畜生突吉羅若比丘知是物向多畜
生求向二畜生一畜生突吉羅若比丘知
是物向此二畜生求向餘二畜生突吉羅
若比丘知是物向二畜生求向一畜生多
畜生突吉羅若比丘知是物向此一畜生
求向餘一畜生突吉羅若比丘知是物向
此一畜生求向多畜生二畜生突吉羅若
比丘知是物向比丘僧求向比丘尼僧突
吉羅若比丘知是物向比丘尼僧求向比
丘僧突吉羅若比丘僧破爲二部比丘知
是物向此一部求向餘一部突吉羅若比
丘向中生向想得尼薩耆波逸提若向中
生不向想亦尼薩耆波逸提若向中生疑
尼薩耆波逸提若不向中生向想得突吉
羅若不向中生疑得突吉羅若不向中生
不向想不犯二十九
事竟

十誦律卷第九二誦之三
　後秦北印度三藏弗若多羅譯　
明九十波夜提法之一
佛在舍衞國爾時南天竺有論議師以銅鍱
鍱腹頭上然火來入舍衞國時人問言汝
何因縁爾答言我智慧多恐腹裂故汝頭
上何以著火欲照闇故語言癡婆羅門日
照天下何以言闇答言汝等不知闇有二
種一者無日月火燭二者愚癡無智慧明諸
人言汝未見訶哆釋子比丘故敢作是語若
見共語者日出則闇夜則日出時城内人
民即喚訶哆釋子比丘欲令共論時訶哆聞
之心愁不得已而來入城道中見二羝羊共
鬪即因取相作是念一羊是婆羅門一羊是
我是我者鬪則不如見已轉更愁憂前行又
見二牛共鬪復作是念一牛是婆羅門一牛
是我是我者即復不如又前行復見二人相
撲作是念一是婆羅門一是我我者即復
不如欲入論處見一女人持滿瓶水水瓶即
破復作是念我見諸不吉相將無不如不
得已便前入舍見是論師婆羅門眼口相貌
自知不如愁憂更甚適坐須臾諸人便言可
共論議答言我今小不安隱須待明日作
是語已便還宿處至後夜時即向王舍城明
旦城中人集久待不來知時已過自到祇
桓推尋求之餘比丘言訶哆釋子即後夜
時持衣鉢去諸城内人聞已種種呵責云何
名比丘故妄語一人語二人二人語三人如
是展轉惡名流布滿舍衞城是中有比丘少
欲知足行頭陀著衣持鉢入城乞食聞是事
心不喜食已向佛廣説佛以是事集比丘僧
以種種因縁呵責云何名比丘故妄語種種
呵已語諸比丘以十利故與諸比丘結戒從
今是戒應如是説若比丘故妄語者波夜提
故妄語者知是事不爾誑他故異説波夜
提者是罪名燒煮覆障若不悔過能障閡
道是中犯者有五種有妄語入突吉羅有
入波夜提有入偸蘭遮有入僧伽婆尸沙有
入波羅夷有入波羅夷者自知無聖法語
人言我有聖法是名入波羅夷入僧伽婆尸
沙者以無根四波羅夷法謗他比丘故入
偸蘭遮者不具足波羅夷妄語亦不具足僧
伽婆尸沙妄語故入波夜提者若比丘以無
根僧伽婆尸沙謗他比丘故入突吉羅者除
四種妄語餘妄語犯突吉羅若比丘不見事
言見波夜提若見言不見波夜提若見謂
不見語他言見波夜提若不見謂見語他
言不見波夜提若見已疑爲見不見語他
言不見波夜提若不見疑爲見不見語他
言見波夜提聞覺知亦如是若隨心想説
不犯一事
竟
佛在王舍城爾時六群比丘喜鬪諍相罵是
六群比丘與諸比丘共鬪諍已便出他過形
相輕喚下賤種姓下賤名字技術作業是時
有未諍者便諍已諍者不欲止未出事便
出已出事不可滅是中有比丘少欲知足行
頭陀聞是事心不喜種種因縁呵責云何名
比丘喜鬪諍相罵共他諍已便出其過形相
輕喚下賤種姓名字技術是時有未諍者
便諍已諍者不欲止未出事便出已出事不
可滅種種因縁呵已向佛廣説佛以是事集
比丘僧知而故問六群比丘汝實作是事不
答言實作世尊佛以種種因縁呵責云何名
比丘喜鬪諍相罵共他諍已便出其過形
相輕喚下賤種姓名字技術是時有未諍
者便諍已諍者不欲止未出事便出已出
事不可滅佛種種因縁呵已説本生因縁佛
語諸比丘過去有人有一黒牛復有一人亦
有一牛爲財物故唱言誰牛力勝我牛者我
輸爾所物若不如者輸我爾所物時黒牛主
聞是唱聲答言可爾時載重物繋牛車左
形相輕喚謂黒曲角以杖撃之牽是車去
時牛聞是形相罵故即失色力不能挽重上
坂時黒牛主大輸財物是得物人後復更唱
誰牛力勝我輸爾所物是時黒牛聞是唱聲
便語主言是人何故復唱斯言時主答曰
貪財物故復作是唱黒牛語主可答言爾主
言不能所以然者以汝弊惡牛故大輸我
物今復作者輸我物盡牛語主言先在衆
人前形相輕我以下賤名喚謂黒曲角聞惡
名故即失色力是故不能挽重上坂今授主
語莫出惡言在他前時便語我言汝犢子時
刺入脚中自看是刺欲得出故角入地中故
曲汝是好黒大牛生來良吉角廣且直主
受牛語即便洗刷麻油塗角著好華鬘繋車
右邊柔軟愛語大吉黒牛廣角大力牽是
車去是牛聞是柔軟愛語故即得色力牽重
上坂時黒牛主先所失物更再三倍得是
牛主得大利已心甚歡喜即説偈言
　　　　載重入深轍　隨我語能去　　　　
　　　　是故應軟語　不應出惡言　　　　
　　　　軟語有色力　是牛能牽重　　　　
　　　　我獲大財物　身心得喜樂
佛語諸比丘畜生聞形相語尚失色力何況
於人時佛以種種因縁呵已語諸比丘以十
利故與諸比丘結戒從今是戒應如是説若
比丘形相他者波夜提波夜提者煮燒覆
障若不悔過能障閡道是中犯者有八種
謂種技作犯病相煩惱罵種者若比丘往語
刹利子比丘言汝刹利種用出家受戒爲輕
毀心故一一語突吉羅又比丘往語婆羅門
子比丘言汝婆羅門種用出家受戒爲輕毀
心故一一語突吉羅又比丘往語估客子比
丘言汝估客種用出家受戒爲輕毀心故
一一語中突吉羅又比丘往語鍛師子比丘
言汝鍛師種用出家受戒爲輕毀心故一
一語波夜提又比丘往語木師子比丘言汝
木師種用出家受戒爲輕毀心故一一語波
夜提又比丘往語陶師子比丘言汝陶師種
用出家受戒爲輕毀心故一一語波夜提
若比丘往語皮師子比丘言汝皮師種用
出家受戒爲輕毀心故一一語波夜提又
比丘往語竹師子比丘言汝竹師種用出家
受戒爲輕毀心故一一語波夜提又比丘
往語剃毛髮師子比丘言汝剃毛髮師種用
出家受戒爲輕毀心故一一語波夜提又比
丘往語旃陀羅子比丘言汝旃陀羅種用出
家受戒爲輕毀心故一一語波夜提是名爲
種技者若比丘往語刹利子比丘言汝刹利
種用出家受戒爲汝應學乘象馬乘車輦輿
學捉刀楯弓箭學捉鐵鉤學擲網羅學入
陣出陣如是種種刹利技術汝應學輕毀心
故一一語突吉羅罪又比丘往語婆羅門子
比丘言汝婆羅門種用出家受戒爲汝應
學圍陀經亦教他學自作天祠亦教他作學
飮食呪蛇呪疾行呪劬羅呪揵陀羅呪如是
種種婆羅門技術汝應學輕毀心故一一語
突吉羅又比丘往語估客子比丘言汝估
客種用出家受戒爲汝應學書算數印相學
知金銀相絲綿繒綵學坐金肆銀肆客作肆
銅肆珠肆如是種種估客技術汝應學輕毀
心故一一語突吉羅又比丘往語鍛師子比
丘言汝鍛師種用出家受戒爲汝應學作
釧鉡鎖鼎𨫼鏵鍬钁斧矟大刀小刀鉢
拘鉢多羅半拘鉢多羅大揵鎡小揵
鎡剃刀針鉤鎖鑰如是種種鍛師技術汝應
學輕毀心故一一語波夜提又比丘往語木
師子比丘言汝木師種用出家受戒爲汝應
學作機關木人若男若女學作盆盂耬犁
車乘輦輿如是種種木師技術汝應學輕毀
心故一一語波夜提又比丘往語陶師子比
丘言汝陶師種用出家受戒爲汝應學知土
相取土調泥著水多少學轉輪作盆瓶釜蓋
大鉢拘鉢多羅半拘鉢多羅大揵鎡小揵
鎡如是種種陶師技術汝應學輕毀心故
一一語波夜提又比丘往語皮師子比丘言
汝皮師種用出家受戒爲汝應學知皮相漬
皮堅軟裁割縫連作富羅革屣學治浸皮摩
剗皮知皮表裏學作鞍勒鞭䩛如是種種
皮師技術汝應學輕毀心故一一語波夜提
又比丘往語竹師子比丘言汝竹師種用出
家受戒爲汝應學知竹葦相浸竹堅軟學破
學屈學作矟箭扇蓋箱箪如是種種竹師技
術汝應學輕毀心故一一語波夜提又比丘
往語剃毛師子比丘言汝剃毛師種用出
家受戒爲汝應學知留頂上周羅髮學剃鬚
剃腋下毛剪爪甲鑷鼻毛如是種種剃毛師
技術汝應學輕毀心故一一語波夜提又比
丘往語旃陀羅子比丘言汝旃陀羅種用出
家受戒爲汝應學截人手足耳鼻頭持著木
上學擔死人出燒如是種種旃陀羅技術汝
應學輕毀心故一一語波夜提是名爲技作
者若比丘往語刹利子比丘言汝刹利種用
出家受戒爲汝應學乘象馬輦輿捉刀楯弓
箭擲鉤網羅入陣出陣如是種種刹利事汝
應作輕毀心故一一語突吉羅又比丘往
語婆羅門子比丘言汝婆羅門種用出家受
戒爲汝應讀圍陀經亦應教他人讀自作
天祠亦教他作讀飮食呪蛇呪疾行呪劬羅
呪揵陀羅呪如是種種婆羅門事汝應作輕
毀心故一一語突吉羅又比丘往語估客子
比丘言汝估客種用出家受戒爲汝應坐
金肆銀肆銅肆客作肆珠肆如是種種估客
事汝應作輕毀心故一一語突吉羅又比丘
往語鍛師子比丘言汝鍛師種用出家受戒
爲汝應作釧鉡鎖鼎𨫼鏵鍬钁斧矟大
刀小刀鉢拘鉢多羅半拘鉢多羅大揵鎡
小揵鎡剃刀針鉤鎖鑰如是種種鍛師事汝
應作輕毀心故一一語波夜提又比丘往語
木師子比丘言汝木師種用出家受戒爲汝
應作機關木人盆盂耬犁車乘輦輿如是
種種木師事汝應作輕毀心故一一語波夜
提又比丘往語陶師子比丘言汝陶師種用
出家受戒爲汝應取土調泥轉輪作盆瓶甕
釜蓋大鉢拘鉢多羅半拘鉢多羅大揵
鎡小揵鎡如是種種陶師事汝應作輕毀
心故一一語波夜提又比丘往語皮師子比
丘言汝皮師種用出家受戒爲汝應取皮
浸治割截連縫作富羅革屣鞍勒鞭䩛如是
種種皮師事汝應作輕毀心故一一語波夜
提又比丘往語竹師子比丘言汝竹師種用
出家受戒爲汝應破竹葦作矟作箭扇蓋箱
箪如是種種竹師事汝應作輕毀心故一一
語波夜提又比丘往語剃毛師子比丘言汝
剃毛師種用出家受戒爲汝應剃毛鬚髮剃
腋下毛剪爪甲鑷鼻毛如是種種剃毛師事
汝應作輕毀心故一一語波夜提又比丘往
語旃陀羅子比丘言汝旃陀羅種用出家受
戒爲汝應斷人手足耳鼻頭持著木上擔死
人出燒如是種種旃陀羅事汝應作輕毀心
故一一語波夜提是名爲作犯者若比丘
往語餘比丘言汝犯罪人用出家受戒爲汝
犯僧伽婆尸沙犯波夜提犯波羅提提舍尼
突吉羅輕毀心故一一語波夜提是名爲
犯病者若比丘語餘比丘言汝惡疾病人
用出家受戒爲汝有癩病癰病白癩病乾病
痟病鬼病輕毀心故一一語波夜提是名爲
病相者若比丘往語餘比丘言汝惡相人用
出家受戒爲汝捲手兀手癭癖左作臂似鳥
翅輕毀心故一一語波夜提是名爲相煩
惱者若比丘往語餘比丘言汝重煩惱人用
出家受戒爲汝多欲多瞋多癡喜憂惱輕毀
心故一一語波夜提是名煩惱罵者若比
丘往語餘比丘言汝喜罵人用出家受戒爲
汝作二種罵罵他一者白衣罵二者出家
罵令心苦惱輕毀心故一一語波夜提是
名爲罵若比丘以是八種語語餘比丘輕
毀心故波夜提除是八種若以餘事輕毀
比丘者突吉羅若除比丘以八種輕毀餘人
者突吉羅二事
竟
佛在王舍城爾時六群比丘喜鬪諍相言六
群比丘與餘比丘共鬪諍故諸比丘僧分爲
二部是六群比丘往語一部言汝等知不彼
部説汝等用出家受戒爲汝等某名某姓某
種某作某相復還語一部言汝等知不彼部
説汝等用出家受戒爲汝等某名某姓某種
某作某相是時有未破者便破已破者不和
合未出事便出已出事不可滅是中有比
丘少欲知足行頭陀聞是事心不喜種種因
縁呵責云何名比丘喜鬪諍令比丘僧破爲
二部便語一部言彼諸比丘説汝等用出家
受戒爲汝等某名某姓某種某作某相復還
語一部言汝等知不彼諸比丘説汝等用
出家受戒爲汝等某名某姓某種某作某相
是時有未破者便破已破者不和合未出事
便出已出事不可滅種種因縁呵已向佛廣
説佛以是事集比丘僧知而故問六群比丘
汝實作是事不答言實作世尊佛以種種
因縁呵責云何名比丘鬪諍令比丘僧破爲
二部便往語一部言彼諸比丘説汝等用
出家受戒爲汝等某名某姓某種某作某相
復語一部言彼諸比丘説汝等用出家受戒
爲汝等某名某姓某種某作某相是時有未
破者便破已破者不可和合未出事便出
已出事不可滅佛種種因縁呵已即説本生
因縁語諸比丘過去世雪山下有二獸一名
好毛師子二名好牙虎共爲善知識相親愛
念相問訊時閉目相舐毛是二獸恒得軟好
肉噉去是不遠有兩舌野干野干作是念
是好毛師子好牙虎共作善知識相親愛念
相問訊時閉目相舐毛恒得好軟肉噉我
當至是二獸邊作第三伴作是念已到虎師
子所作是言我與汝作第三伴汝聽我入
不師子虎言隨意兩舌野干得二獸殘肉
噉故身體肥大肥已作是念是好毛師子好
牙虎共爲善知識相親愛念相問訊時閉目
相舐毛恒得好肉噉或時不得必當噉我我
何不先作方便令心別離別離已皆從我受
恩作是念已往語師子言汝知不好牙虎
有惡心於汝作是言好毛師子有所食噉皆
是我力説是偈言
　　　　雖有好毛色　勦疾人所畏　　　　
　　　　好毛不勝我　好牙作是説
好毛師子言云何得知兩舌野干答言好
牙虎明日見汝時閉目舐汝毛者當知惡相
作是語已往語虎言汝知不好毛師子於汝
有惡心作是言好牙有所食噉皆是我力
説是偈言
　　　　雖有好牙色　勦疾人所畏　　　　
　　　　好牙不勝我　好毛作是説
云何得知答言好毛明日見汝時閉目舐汝
毛者當知惡相是二知識中虎生畏想是
故先往師子所言汝於我生惡心作如是言
好牙有所食噉皆是我力復説偈言
　　　　雖有好牙色　勦疾人所畏　　　　
　　　　好牙不勝我　汝作是説耶
師子言誰作是語答言兩舌野干好毛復
問言汝於我生惡心作如是言好毛有所
食噉皆是我力復説偈言
　　　　雖有好毛色　勦疾人所畏　　　　
　　　　好毛不勝我　汝作是説耶
虎言不也虎語師子言汝若有是惡語者不
得共作善知識好毛言是兩舌野干有如
此言於意云何不喜共我住耶即説偈言
　　　　若信是惡人　則速別離去　　　　
　　　　常懷其愁憂　瞋恨不離心　　　　
　　　　凡爲善知識　不以他語離　　　　
　　　　不信欲除者　常覓其方便　　　　
　　　　若信他別離　則爲其所食　　　　
　　　　不信兩舌者　還共作和合　　　　
　　　　所懷相向説　心淨言柔軟　　　　
　　　　應作善知識　和合如水乳　　　　
　　　　今此弊小虫　生來性自惡　　　　
　　　　一頭而兩舌　殺之則和合
爾時虎與師子驗事實已共捉野干破作二
分佛言畜生尚以兩舌因縁故得不安樂何
況於人佛以是因縁呵已語諸比丘以十利
故與比丘結戒從今是戒應如是説若比丘
兩舌者波夜提波夜提者名燒煮覆障若
不悔過能障礙道是中犯者有八種謂種伎
作犯病相煩惱罵是八事中皆用五事如是
名如是姓如是種如是作如是相如是名者
某甲某甲比丘名姓者婆蹉姓倶磋姓傷
提羅姓婆羅墮姓阿支羅姓是名姓種者刹
利種婆羅門種毘舍種首陀羅種作者作賣
金肆賣銀肆客作肆珠肆相者捲手兀手癭
癖左作臂似鳥翅是名相種者若比丘往
語刹利子比丘言彼説汝刹利種用出家受
戒爲彼是誰耶答曰名某某名是誰答曰
某姓某姓是誰答曰某種某種是誰答曰
某作某作是誰答曰某相若彼解者突吉
羅不解者亦突吉羅解已更説亦突吉羅若
比丘往語婆羅門子比丘言彼説汝婆羅門
種用出家受戒爲彼是誰耶答曰名某某
名是誰答曰某姓某姓是誰答曰某種某
種是誰答曰某作某作是誰答曰某相若
彼解者突吉羅不解者亦突吉羅解已更説
亦突吉羅若比丘往語估客子比丘言彼説
汝估客種用出家受戒爲彼是誰耶答曰名
某某名是誰答曰某姓某姓是誰答曰某
種某種是誰答曰某作某作是誰答曰某
相若彼解者突吉羅不解者亦突吉羅解已
更説亦突吉羅又比丘往語鍛師子比丘言
彼説汝鍛師種用出家受戒爲彼是誰耶答
曰名某某名是誰答曰某姓某姓是誰答
曰某種某種是誰答曰某作某作是誰答
曰某相若彼解者波夜提不解者突吉羅
解已更説得波夜提突吉羅又比丘往語
木師子比丘言彼説汝木師種用出家受戒
爲彼是誰耶答曰名某某名是誰答曰某
姓某姓是誰答曰某種某種是誰答曰某
作某作是誰答曰某相若彼解者波夜提
不解者突吉羅解已更説者波夜提突吉羅
又比丘往語陶師子比丘言彼説汝陶師種
用出家受戒爲彼是誰耶答曰名某某名是
誰答曰某姓某姓是誰答曰某種某種是
誰答曰某作某作是誰答曰某相若彼解
者波夜提不解者突吉羅解已更説波夜
提突吉羅又比丘往語皮師子比丘言彼説
汝皮師種用出家受戒爲彼是誰耶答曰名
某某名是誰答曰某姓某姓是誰答曰某
種某種是誰答曰某作某作是誰答曰某
相若彼解者波夜提不解者突吉羅解已更
説波夜提突吉羅又比丘往語竹師子比丘
言彼説汝竹師種用出家受戒爲彼是誰
耶答曰名某某名是誰答曰某姓某姓是
誰答曰某種某種是誰答曰某作某作是
誰答曰某相若彼解者波夜提不解者突
吉羅解已更説波夜提突吉羅又比丘往語
剃毛髮師子比丘言彼説汝剃毛師種用出
家受戒爲彼是誰耶答曰名某某名是誰
答曰某姓某姓是誰答曰某種某種是誰
答曰某作某作是誰答曰某相若彼解者
波夜提不解者突吉羅解已更説波夜提突
吉羅又比丘往語旃陀羅子比丘言彼説汝
旃陀羅種用出家受戒爲彼是誰耶答曰名
某某名是誰答曰某姓某姓是誰答曰某
種某種是誰答曰某作某作是誰答曰某
相若彼解者波夜提若不解者突吉羅解
已更説波夜提突吉羅是名爲種伎者
若比丘往語刹利子比丘言彼説汝刹利種
應學乘象馬車輿捉刀楯弓箭擲鉤擲網
羅入陣出陣如是種種刹利伎術汝應學
用出家受戒爲彼是誰耶答曰名某某名是
誰答曰某姓某姓是誰答曰某種某種是
誰答曰某作某作是誰答曰某相若彼解
者突吉羅不解者亦突吉羅解已更説亦突
吉羅又比丘往語婆羅門子比丘言彼説汝
婆羅門種應學圍陀經亦教他學自作天
祠亦教他作讀飮食呪蛇呪疾行呪劬羅呪
乾陀羅呪如是種種婆羅門伎術汝應學用
出家受戒爲彼是誰耶答曰名某某名是
誰答曰某姓某姓是誰答曰某種某種是
誰答曰某作某作是誰答曰某相若彼解
者突吉羅不解者亦突吉羅解已更説亦突
吉羅又比丘往語估客子比丘言彼説汝估
客種應學算書數印相學知金銀相絲綿
繒綵應坐金肆銀肆客作肆銅肆珠肆如是
種種估客伎術汝應學用出家受戒爲彼是
誰耶答曰名某某名是誰答曰某姓某姓
是誰答曰某種某種是誰答曰某作某作
是誰答曰某相若彼解者突吉羅不解者亦
突吉羅解已更説亦突吉羅又比丘往語鍛
師子比丘言彼説汝鍛師種應學作釧鉡鎖
鼎𨫼鏵鍬钁斧矟大刀小刀鉢鉤鉢多羅半
鉤鉢多羅大揵鎡小揵鎡剃刀針鉤鎖鑰如
是種種鍛師伎術汝應學用出家受戒爲彼
是誰耶答曰名某某名是誰答曰某姓某
姓是誰答曰某種某種是誰答曰某作某
作是誰答曰某相若彼解者波夜提不解者
突吉羅解已更説波夜提突吉羅又比丘往
語木師子比丘言彼説汝木師種應學作機
關木人瓫盂耬犁車乘輦輿如是種種木
師伎術汝應學用出家受戒爲彼是誰耶答
曰名某某名是誰答曰某姓某姓是誰答
曰某種某種是誰答曰某作某作是誰答
曰某相若彼解者波夜提不解者突吉羅解
已更説波夜提突吉羅又比丘往語陶師子比
丘言彼説汝陶師種應學知土相取土調泥
學轉輪作瓫瓶釜蓋鉢拘鉢多羅半拘鉢多
羅大揵鎡小揵鎡如是種種陶師伎術汝
應學用出家受戒爲彼是誰耶答曰名某某
名是誰答曰某姓某姓是誰答曰某種某種
是誰答曰某作某作是誰答曰某相若彼
解者波夜提不解者突吉羅解已更説波夜
提突吉羅又比丘往語皮師子比丘言彼説
汝皮師種應學知皮相浸皮堅軟割截裁縫
作鞾富羅革屣學治麁皮摩剗皮鞍勒鞭䩛
如是種種皮師伎術汝應學用出家受戒爲
彼是誰耶答曰名某某名是誰答曰某姓某
姓是誰答曰某種某種是誰答曰某作某
作是誰答曰某相若彼解者波夜提不解者
突吉羅解已更説波夜提突吉羅又比丘往
語竹師子比丘言彼説汝竹師種應學知竹
葦相浸竹堅軟學破學屈作扇蓋箱箪如是
種種竹師伎術汝應學用出家受戒爲彼是
誰耶答曰名某某名是誰答曰某姓某姓
是誰答曰某種某種是誰答曰某作某作
是誰答曰某相若彼解者波夜提不解者突
吉羅解已更説波夜提突吉羅又比丘往語
剃毛師子比丘言彼説汝剃毛師種應學知
留頂上周羅髮學剃髮剃鬚剃腋下毛剪爪
甲鑷鼻毛如是種種剃毛師伎術汝應學用
出家受戒爲彼是誰耶答曰名某某名是誰
答曰某姓某姓是誰答曰某種某種是誰答
曰某作某作是誰答曰某相若彼解者波
夜提不解者突吉羅解已更説波夜提突吉
羅又比丘往語旃陀羅子比丘言彼説汝旃
陀羅種應學斷人手足耳鼻頭持著木上擔
死人出城燒如是種種旃陀羅伎術汝應學
用出家受戒爲彼是誰耶答曰名某某名
是誰答曰某姓某姓是誰答曰某種某種
是誰答曰某作某作是誰答曰某相若彼
解者波夜提不解者突吉羅解已更説波夜
提突吉羅是名爲伎作者若比丘往語刹
利子比丘言彼説汝刹利種應乘象馬車輿
捉刀楯弓箭擲鉤網羅入陣出陣如是種
種刹利種事汝應作用出家受戒爲彼是誰
耶答曰名某某名是誰答曰某姓某姓是
誰答曰某種某種是誰答曰某作某作是
誰答曰某相若彼解者突吉羅不解者亦
突吉羅解已更説亦突吉羅又比丘往語婆
羅門子比丘言彼説汝婆羅門種應讀圍陀
經亦教他讀自作天祠亦教他作讀飮食呪
蛇呪疾行呪劬羅呪乾陀羅呪如是種種婆
羅門事汝應作用出家受戒爲彼是誰耶答
曰名某某名是誰答曰某姓某姓是誰答
曰某種某種是誰答曰某作某作是誰答
曰某相若彼解者突吉羅不解者亦突吉羅
若解已更説亦突吉羅又比丘往語估客
子比丘言彼説汝估客種應坐金肆銀肆客
作肆銅肆珠肆如是種種估客事汝應學
用出家受戒爲彼是誰耶答曰名某某名
是誰答曰某姓某姓是誰答曰某種某種
是誰答曰某作某作是誰答曰某相若彼
解者突吉羅不解者亦突吉羅解已更説亦
突吉羅又比丘往語鍛師子比丘言彼説汝
鍛師種應作釧鉡鎖鼎𨫼鏵鍬鑊斧矟大
刀小刀鉢拘鉢多羅半拘鉢多羅大揵鎡
小揵鎡剃刀針鉤鉢鉤鎖鑰如是種種鍛
師事汝應作用出家受戒爲彼是誰耶答曰
名某某名是誰答曰某姓某姓是誰答曰
某種某種是誰答曰某作某作是誰答曰
某相若彼解者波夜提不解者突吉羅解已
更説波夜提突吉羅又比丘往語木師子比
丘言彼説汝木師種應作機關木人車輿耬
犁如是種種木師事汝應作用出家受戒爲
彼是誰耶答曰名某某名是誰答曰某姓某
姓是誰答曰某種某種是誰答曰某作某
作是誰答曰某相若彼解者波夜提不解者
突吉羅解已更説波夜提突吉羅又比丘往
語陶師子比丘言彼説汝陶師種應取土調
泥轉輪作瓫瓶甕釜蓋鉢拘鉢多羅半拘
鉢多羅大揵鎡小揵鎡如是種種陶師事
汝應作用出家受戒爲彼是誰耶答曰名某
某名是誰答曰某姓某姓是誰答曰某種
某種是誰答曰某作某作是誰答曰某相若
彼解者波夜提不解者突吉羅解已更説波
夜提突吉羅又比丘往語皮師子比丘言彼
説汝皮師種應取皮浸治割截連縫作鞾富
羅革屣鞍勒鞭䩛如是種種皮師事汝應作
用出家受戒爲彼是誰耶答曰名某某名
是誰答曰某姓某姓是誰答曰某種某種
是誰答曰某作某作是誰答曰某相若彼
解者波夜提不解者突吉羅解已更説波夜
提突吉羅又比丘往語竹師子比丘言彼説
汝竹師種應學破竹葦作矟作箭扇蓋箱簟
如是種種竹師事汝應學作用出家受戒爲
彼是誰耶答曰名某某名是誰答曰某姓某
姓是誰答曰某種某種是誰答曰某作某
作是誰答曰某相若彼解者波夜提不解
者突吉羅解已更説波夜提突吉羅又比丘
往語剃毛師子比丘言彼説汝剃毛師種應
學知留頂上周羅髮學剃髮剃鬚剃腋下毛
剪爪甲鑷鼻毛如是種種剃毛師技術汝應
學用出家受戒爲彼是誰耶答曰名某某名
是誰答曰某姓某姓是誰答曰其種某種
是誰答曰某作某作是誰答曰某相若
彼解者波夜提不解者突吉羅解已更説
波夜提突吉羅又比丘往語旃陀羅子比丘
言彼説汝旃陀羅種應作斷人手足耳鼻
頭持著木上擔死人出燒如是種種旃陀
羅事汝應作用出家受戒爲彼是誰那答
曰名某某名是誰答曰某姓某姓是誰答
曰某種某種是誰答曰某作某作是誰答
曰某相若彼解者波夜提不解者突吉羅
解已更説波夜提突吉羅是名爲作犯者若
比丘往語餘比丘言彼説汝犯罪人用出家
受戒爲汝犯僧伽婆尸沙汝犯波夜提汝
犯波羅提提舍尼汝犯突吉羅彼是誰耶
答曰名某某名是誰答曰某姓某姓是誰
答曰某種某種是誰答曰某作某作是誰
答曰某相若彼解者波夜提不解者突吉
羅解已更説波夜提突吉羅是名爲犯病
者若比丘往語餘比丘言彼説汝惡病
人用出家受戒爲汝癩病癰病乾病痟病鬼
病彼是誰耶答曰名某某名是誰答曰某
姓某姓是誰答曰某種某種是誰答曰某
作某作是誰答曰某相若彼解者波夜提
不解者突吉羅解已更説波夜提突吉羅是
名爲病相者若比丘往語餘比丘言彼説汝
惡相人用出家受戒爲汝捲手兀手癭癖
左作臂似鳥翅彼是誰耶答曰名某某名
是誰答曰某姓某姓是誰答曰某種某種
是誰答曰某作某作是誰答曰某相若彼
解者波夜提不解者突吉羅解已更説波夜
提突吉羅是名爲相煩惱者若比丘往語
餘比丘言彼説汝重煩惱人用出家受戒爲
汝多欲多瞋多癡喜憂惱彼是誰耶答曰名
某某名是誰答曰某姓某姓是誰答曰某
種某種是誰答曰某作某作是誰答曰某
相若彼解者波夜提不解者突吉羅解已更
説波夜提突吉羅是名爲煩惱罵者若比
丘往語餘比丘言彼説汝喜罵人用出家受
戒爲汝以二種罵罵他白衣罵出家罵彼是
誰耶答曰名某某名是誰答曰某姓某姓
是誰答曰某種某種是誰答曰某作某作
是誰答曰某相若彼解者波夜提不解者
突吉羅解已更説波夜提突吉羅是名爲罵
若比丘以是八種語餘比丘別離心故波夜
提突吉羅異是八種若以餘事別離比丘
者突吉羅除比丘若以八種別離餘人者
突吉羅三事
竟
佛在王舍城爾時六群比丘喜鬪諍相言相
罵是六群比丘共餘比丘鬪諍相言相罵僧
如法斷諍竟六群比丘知如法斷已還更發
起作是言諸長老是事非作惡作應更作非
斷惡斷更斷非停惡停更停非滅惡滅更
滅是中有未破比丘便破已破者不可和合
未諍者便諍已諍者不可滅是中有比丘少
欲知足行頭陀聞是事心不喜種種因縁呵
責六群比丘言云何名比丘僧如法斷諍竟
還更發起作是言諸長老是事非作惡作
更作非斷惡斷更斷非停惡停更停非滅惡
滅更滅是中有未破比丘便破已破者不
可和合未諍者便諍已諍者不可滅種種
呵已向佛廣説佛以是事集比丘僧知而故
問六群比丘汝實作是事不答言實作世
尊佛以種種因縁呵責六群比丘云何名比
丘僧如法斷諍竟還更發起作是言諸長
老是事非作惡作更作非斷惡斷更斷非
停惡停更停非滅惡滅更滅中有未破比
丘便破已破者不可和合未諍者便諍已諍
者不可滅佛種種呵已語諸比丘以十利
故與諸比丘結戒從今是戒應如是説若比
丘僧如法斷諍竟還更發起者波夜提如法
斷者如法如律如比尼如佛教説諍者有
四種相言諍無事諍犯罪諍常所行諍還更
發起者作如是言諸長老是事非作惡作
應更作非斷惡斷更斷非停惡停更停非
滅惡滅更滅是人有五種一者舊人二者
客人三者受欲人四者説羯磨人五者見
羯磨人波夜提者名煮燒覆障若不悔過
能障閡道是中犯者若舊比丘於相言諍
中相言諍想如法滅已如法滅想還更發
起作如是言諸長老是事非作惡作更作
非斷惡斷更斷非停惡停更停非滅惡滅
更滅波夜提相言諍中無根諍想犯罪諍
想常所行諍想如法滅已如法滅想還更
發起言諸長老是事非作惡作更作非斷惡
斷更斷非停惡停更停非滅惡滅更滅波
夜提若舊比丘無事諍中無事諍想如
法滅已如法滅想還更發起言諸長老是
事非作惡作應更作非斷惡斷更斷非停惡
停更停非滅惡滅更滅波夜提無事諍中
犯罪諍想常所行諍想相言諍想如法滅
已如法滅想還更發起言諸長老是事非
作惡作更作非斷惡斷更斷非停惡停更停
非滅惡滅更滅波夜提舊比丘犯罪諍中
犯罪諍想如法滅已如法滅想還更發起
言諸長老是事非作惡作更作非斷惡斷
更斷非停惡停更停非滅惡滅更滅波夜
提犯罪諍中常所行諍想相言諍想無事
諍想如法滅已如法滅想還更發起言諸
長老是事非作惡作更作非斷惡斷更斷
非停惡停更停非滅惡滅更滅波夜提舊
比丘常所行諍中常所行諍想如法滅已如
法滅想還更發起言諸長老是事非作惡作
更作非斷惡斷更斷非停惡停更停非滅惡
滅更滅波夜提常所行諍中相言諍想無
事諍想犯罪諍想如法滅已如法滅想還
更發起言諸長老是事非作惡作更作非
斷惡斷更斷非停惡停更停非滅惡滅更
滅波夜提客比丘受欲比丘作羯磨比丘
見羯磨比丘亦如是若比丘如法滅諍中如
法滅想還更發起波夜提如法滅諍中不
如法滅想還更發起波夜提如法滅諍中
生疑還更發起波夜提不如法滅諍中如
法滅想還更發起突吉羅不如法滅諍中
生疑還更發起突吉羅不如法滅諍中不如
法滅想還更發起不犯四事
竟
佛在舍衞國爾時迦留陀夷中前著衣持鉢
入舍衞城乞食食已還至自房收衣鉢持
戸鉤在門間立作是念若有女人來此看者
我當示諸房舍爾時多有女人來入寺看迦
留陀夷遙見女人來作是言諸姉妹來我
當示諸房舍處以是因縁故諸女人集説
兩可羞事以他母事向女説言汝母隱處有
如是如是相爾時女作是念如是比丘所
説必當與我母通又以女事向母説汝女隱
處有如是如是相母作是念如是比丘所説
必當與我女通又以子婦事向姑説汝子婦
隱處有如是如是相姑作是念如是比丘所
説必當與我子婦通又以姑事向子婦説
汝姑隱處有如是如是相子婦作是念如是
比丘所説必當與我姑通迦留陀夷作是
語時爲他身自身作疑是諸婦女展轉相疑
是中有比丘少欲知足行頭陀聞是事心不
喜種種因縁呵責云何名比丘女人前説
兩可羞事種種因縁呵已向佛廣説佛以
是事集比丘僧知而故問迦留陀夷汝實作
是事不答言實作世尊佛以種種因縁呵
責云何名比丘女人前説兩可羞事佛種
種因縁呵已語諸比丘以十利故與比丘
結戒從今是戒應如是説若比丘與女人説
法過五六語波夜提除有知男子女人者
女人能受婬欲過五六語者五語名色陰
無常受想行識陰無常六語名眼無常耳鼻
舌身意無常法者名佛所説弟子所説天
所説仙人所説化人所説顯示布施持戒生
天涅槃有智男子者知名能分別言語好
醜波夜提者燒煮覆障若不悔過能障礙
道是中犯者若比丘無解語男子爲女人
説法過五六語若偈説偈偈波夜提若輕
説事事波夜提若別句説句句波夜提若比
丘即先坐處坐無解語男子更有異女人來
復爲説法過五六語先女人亦在中坐二倶
聞法若偈説偈偈波夜提若經説事事波夜
提若別句説句句波夜提若比丘爲女人
説法無解語男子過五六語已從坐起去更
有女人道中逆來復爲説法無有解語男子
過五六語先女人復從後來二倶聞法若偈
説偈偈波夜提若經説事事波夜提若別句
説句句波夜提若比丘無解語男子爲女人
説法過五六語已次入餘家更爲餘女人説
法過五六語無解語男子先女人亦來在壁
邊立若在障邊若在籬邊若在塹邊亦復
聞法若偈説偈偈波夜提若經説事事波
夜提若別句説句句波夜提不犯者若比
丘唄若達嚫若説所施功徳若與受戒若
女人問而答不犯五事
竟
佛在阿羅毘國爾時阿羅毘國比丘於寺内
以句法教未受具戒人或足句不足句足味
不足味足字不足字以是因縁故寺内出大
音聲高聲多人衆聲似學算人聲似婆羅
門讀圍陀經時如捕魚師失魚時聲是寺
内以句法教未受具戒人者聲亦如是佛聞
是大高音聲知而故問阿難是寺内何以
故有是多人衆聲阿難答言世尊是阿羅
毘國比丘於寺内以句法教未受具戒人或
足句不足句足味不足味足字不足字以是
因縁故有大高聲多人衆聲佛以是事集比
丘僧知而故問阿難毘比丘汝實作是事不
答言實作世尊佛以是種種因縁呵責阿羅
毘比丘云何名比丘以句法教未受具戒人
種種因縁呵已語諸比丘以十利故與比
丘結戒從今是戒應如是説若比丘以句法
教未受具戒人者波夜提未受具戒人者除
比丘比丘尼餘一切人是句法者足句不足
句足字不足字足味不足味足句者具
足説句不足句者不具足説句足味者具
足説味不足味者不具足説味足字者具
足説字不足字者不具足説字若足句即
是足味足字非不足句不足味不足字若不
足句即是不足味不足字非足句足味足字
法者佛所説弟子所説天所説仙人所説
化人所説顯示布施持戒生天泥洹波夜提
者名煮燒覆障若不悔過能障閡道是中
犯者若比丘以足句法教未受具戒人若偈
説偈偈波夜提若經説事事波夜提若別
句説句句波夜提足味足字亦如是若比丘
以不足句法教未受具戒人若偈説偈偈波
夜提若別句説句句波夜提若經説事
事波夜提不足味不足字亦如是不犯者説
竟説不犯者欝提舍事問答並誦彼中自
已欝提舍者授經餘誦者誦竟六事
竟
十誦律卷第九

十誦律卷第十二誦之四
　後秦北印度三藏弗若多羅譯　
明九十波逸提法之二
佛在維耶離國夏安居時與大比丘僧倶時
世飢儉乞食難得諸人妻子自乏飮食況與
乞人佛以是因縁故集比丘僧語諸比丘汝
等知不此間飢儉乞食難得諸人妻子自乏
飮食況與乞人汝等比丘隨所知識隨諸親
里隨所信人往彼安居莫以飮食因縁故
受諸苦惱諸比丘受教已頭面禮足隨知識
去有往憍薩羅國安居有比丘往婆求摩河
邊依止一聚落安居是聚落中有富貴家
多饒財寶穀米豐盈多諸産業田地人民奴
婢作使種種成就爾時婆求摩比丘作是念
今世飢儉乞食難得諸人妻子自乏飮食況
與乞人是聚落中有富貴家多饒財寶穀米
豐盈多諸産業田地人民奴婢作使種種成
就我等何不往到其舍共相歎言聚落主知
不汝等得大善利有大福田衆僧依汝聚落
安居此衆中某是阿羅漢某向阿羅漢某
阿那含某向阿那含某斯陀含某向斯陀
含某須陀洹某向須陀洹某得初禪二禪
三禪四禪某得無量慈悲喜捨某得空處識
處無所有處非有想非無想處某得不淨觀
某得阿那般那念諸比丘作是念已即入聚
落至富貴舍共相歎言居士知不汝等得大
善利有大福田衆僧依汝聚落安居某是阿
羅漢某向阿羅漢某阿那含某向阿那含
某斯陀含某向斯陀含某須陀噉某向須陀
洹某得初禪二禪三禪四禪某得無量慈悲
喜捨某得空處識處無所有處非想非非
想處某得不淨觀某得阿那般那念諸居
士聞已得信心忍作是念我等實得善利
有大福田衆僧依我聚落安居某是阿羅漢
某向阿羅漢乃至某阿那般那念乃至如
豐樂時與僧小食中食怛鉢那於飢儉時亦
如是作諸婆求摩河安居比丘噉是飮食大
得色力肥盛潤澤佛在世時法歳二時大會
春末月夏末月春末月者諸方國土處處諸
比丘作是念佛所説法我等夏安居時修
習得安樂住是初大會夏末月者諸比丘夏
三月安居竟作衣畢持衣鉢詣佛所作是念
我等久不見佛久不見世尊是第二大會爾
時憍薩羅國安居比丘過夏三月作衣畢持
衣鉢遊行到維耶離諸佛常法有共佛安居
比丘有客比丘來當共往迎一心問訊開房
舍示臥具處作如是言此是汝等房舍床榻
踞床獨坐床被褥枕席隨次第住爾時維耶
離比丘遙見憍薩羅比丘來便共出迎一心
問訊與擔衣鉢開房舍示臥具處作如是
言此是汝等房舍臥具床榻隨次第住問訊
言汝等道路不疲氣力輕健乞食不難耶
答言我等道路不疲氣力輕健但乞食難
得維耶離比丘言汝等實道路不疲氣力
輕健乞食難得汝等羸痩顏色憔悴爾時婆
求摩河邊安居比丘三月竟作衣畢持衣鉢
遊行到維耶離共佛安居比丘遙見婆求摩
河比丘來皆共出迎一心問訊與擔衣鉢開
房舍示臥具處作如是言此是汝等房舍床
榻臥具隨次第住問訊言汝等道路不疲氣
力輕健乞食不難耶答言我等氣力輕健
乞食不難但道路疲極住維耶離比丘言
汝等實道路疲極乞食不難何以故汝等肥
盛顏色和悦時維耶離比丘漸漸急問諸長
老今世飢儉乞食難得諸人妻子自乏飮
食況與乞人汝等何因縁故安居時氣力肥
盛顏色和悦乞食不難時婆求摩河比丘即
向廣説如上因縁諸比丘問曰汝等所可
讃歎實有是功徳不答言實有是中有比
丘少欲知足行頭陀聞是事心不喜種種因
縁呵責云何名比丘但爲飮食故實有過人
法向未受具戒人説種種因縁呵責已向
佛廣説佛以是事集比丘僧知而故問婆求
摩河比丘汝等實作是事不答言實作世
尊佛以種種因縁呵責云何名比丘以飮
食故實有過人法向未受大戒人説佛種種
因縁呵已語諸比丘以十利故與比丘結
戒從今是戒應如是説若比丘實有過人法
向未受大戒人説者波夜提未受大戒人
者除比丘比丘尼餘一切人是實有者得
是聖法故波夜提者煮燒覆障若不悔過
能障閡道是中犯者若比丘實是阿羅漢
向他人説波夜提實向阿羅漢向他人説波
夜提實阿那含向阿那含實斯陀含向斯
陀含實須陀洹向須陀洹向他人説皆波夜
提若比丘實得初禪向人説者波夜提實得
二禪三禪四禪慈悲喜捨空處識處無所有處
非有想非無想處不淨觀阿那般那念向他
人説波夜提乃至我好持戒向他人説突
吉羅若比丘實見諸天來至我所龍夜叉浮
荼鬼毘舍遮鬼羅刹鬼來至我所向他人
説波夜提乃至實見土鬼來至我所向他人
説突吉羅七事
竟
佛在王舍城爾時六群比丘喜鬪諍相言相
罵時六群比丘共餘比丘鬪諍相言相罵已
向未受大戒人説其惡罪某比丘犯波羅夷
僧伽婆尸沙波夜提波羅提提舍尼突吉羅
是中比丘未破者便破已破者不和合未出
事便出已出事不可滅是中有比丘少欲知
足行頭陀聞是事心不喜種種因縁呵責六
群比丘言云何名比丘喜鬪諍相言相罵共
他鬪已向未受大戒人説出其惡罪某比丘
犯波羅夷僧伽婆尸沙波夜提波羅提提舍尼
突吉羅種種因縁呵已向佛廣説佛以是事
集比丘僧知而故問六群比丘汝實作是事
不答言實作世尊佛以種種因縁呵責云
何名比丘喜鬪諍相言相罵共他諍已向未
受大戒人出其惡罪某比丘犯波羅夷僧伽
婆尸沙波夜提波羅提提舍尼突吉羅種種
因縁呵已語諸比丘以十利故與比丘結
戒從今是戒應如是説若比丘知他有惡罪
向未受大戒人説除僧羯磨波夜提知者若
自知若從他聞若彼自説惡罪者若波羅夷
僧伽婆尸沙一切犯罪皆名爲惡未受大戒
人者除比丘比丘尼餘一切人是除僧羯
磨者僧羯磨名若比丘於白衣舍作惡若令
他作是人現前僧應與作説罪羯磨説罪羯
磨法者先應求能説罪人如是應作一心和
合僧中一人唱言誰能説某比丘罪誰能某
居士前説某比丘罪是中若有比丘言能是
比丘僧應籌量若有五法僧不應令作説罪
人何等五法隨愛説隨瞋説隨怖説隨癡
説不知説不説若比丘成就五法僧應令
作説罪人何等五不隨愛説不隨瞋説不
隨怖説不隨癡説知説不説是中一比丘
僧中唱大徳僧聽某比丘能作説罪人能某
居士前説某比丘罪若僧時到僧忍聽某比
丘能作説罪人能某居士前説某比丘罪如
是白白二羯磨僧作説罪羯磨竟僧忍默
然故是事如是持若比丘作説罪者應説彼
比丘罪餘比丘不應説若餘比丘説得突吉
羅若比丘作説罪人應向是居士説不應向
餘人説若向餘人説者突吉羅隨家説若
一家若多家隨行處説若一行處若多行處
隨聚落説若一聚落若多聚落隨里巷市肆
説若一若多是中應如是處説若餘處説
突吉羅若是罪比丘僧作説罪羯磨已若
更勤惱僧是時一切僧應説是人罪如是應
作一心和合僧中一比丘唱言大徳僧聽
是某比丘僧作説罪羯磨已更勤惱僧若僧
時到僧忍聽一切僧隨意隨時隨處説某比
丘罪如是白白四羯磨僧作隨意説罪羯磨
竟僧忍默然故是事如是持是名除僧羯磨
波夜提者煮燒覆障若不悔過能障閡道
是中犯者若比丘見餘比丘犯波羅夷生波
羅夷想見中見想見中不見想見中疑聞
中聞想聞中不聞想聞中疑若説名波夜
提若説事突吉羅隨説名説事一一語波
夜提突吉羅又比丘見餘比丘犯僧伽婆尸
沙生僧伽婆尸沙想見中見想見中不見
想見中疑想聞中聞想聞中不聞想聞中
疑若説名波夜提若説事突吉羅隨説名説
事一一語波夜提突吉羅又比丘見餘比丘
犯波夜提波羅提提舍尼突吉羅於突吉羅
中生突吉羅想見中見想見中不見想見
中疑聞中聞想聞中不聞想聞中疑若説
名突吉羅若説事亦突吉羅隨説名説事一
一語突吉羅又比丘見餘比丘犯波羅夷謂
爲波羅夷謂僧伽婆尸沙謂波夜提謂波羅
提提舍尼謂突吉羅是比丘於波羅夷中生
突吉羅想見中見想見中不見想見中疑聞
中聞想聞中不聞想聞中疑若説名波夜
提若説事突吉羅隨説名説事一一語波夜
提突吉羅又比丘見餘比丘犯僧伽婆尸沙
謂僧伽婆尸沙謂波夜提謂波羅提提舍尼
謂突吉羅謂波羅夷是比丘於僧伽婆尸沙
中生波羅夷想見中見想見中不見想見
中疑聞中聞想聞中不聞想聞中疑若説
名波夜提若説事突吉羅隨説名説事一一
語波夜提突吉羅又比丘見餘比丘犯波夜
提波羅提提舍尼突吉羅於突吉羅中謂突
吉羅謂波羅夷謂僧伽婆尸沙謂波夜提謂
波羅提提舍尼是比丘於突吉羅中生波羅
提提舍尼想見中見想見中不見想見中
疑聞中聞想聞中不聞想聞中疑若説名
突吉羅若説事突吉羅隨説名説事一一
語突吉羅若比丘見餘比丘犯波羅夷生疑
爲波羅夷非波羅夷是比丘後便斷疑於波
羅夷中生波羅夷想見中見想見中不見想
見中疑聞中聞想聞中不聞想聞中疑若
説名波夜提若説事突吉羅隨説名説事一
一語波夜提突吉羅又比丘見餘比丘犯僧
伽婆尸沙生疑爲僧伽婆尸沙非僧伽婆尸
沙是比丘後便斷疑於僧伽婆尸沙中生僧
伽婆尸沙想見中見想見中不見想見中
疑聞中聞想聞中不聞想聞中疑若説名
波夜提若説事突吉羅隨説名説事一一語
波夜提突吉羅又比丘見餘比丘犯波夜提
波羅提提舍尼突吉羅是比丘突吉羅中生
疑爲突吉羅非突吉羅是比丘後便斷疑於
突吉羅中生突吉羅想見中見想見中不見
想見中疑聞中聞想聞中不聞想聞中疑
若説名突吉羅若説事亦突吉羅隨説名
説事一一語突吉羅若比丘見餘比丘犯波
羅夷於波羅夷中生疑爲波羅夷爲僧伽婆
尸沙爲波羅夷爲波夜提爲波羅夷爲波羅
提提舍尼爲波羅夷爲突吉羅是人斷疑於
波羅夷中生波羅夷想見中見想見中不見
想見中疑聞中聞想聞中不聞想聞中疑
若説名波夜提若説事突吉羅隨説名説事
一一語波夜提突吉羅又比丘見餘比丘犯
僧伽婆尸沙生疑是罪爲僧伽婆尸沙爲波
夜提爲僧伽婆尸沙爲波羅提提舍尼爲
僧伽婆尸沙爲突吉羅爲僧伽婆尸沙爲波
羅夷是人斷疑於僧伽婆尸沙中生僧伽婆
尸沙想見中見想見中不見想見中疑聞
中聞想聞中不聞想聞中疑若説名波夜
提若説事突吉羅隨説名説事一一語波夜
提突吉羅又比丘見餘比丘犯波夜提波羅
提提舍尼突吉羅於突吉羅中生疑爲突吉
羅爲波羅夷爲突吉羅爲僧伽婆尸沙爲突
吉羅爲波夜提爲突吉羅爲波羅提提舍尼
是人斷疑於突吉羅中生突吉羅想見中
見想見中不見想見中疑聞中聞想聞中
不聞想聞中疑若説名突吉羅若説事突吉
羅隨説名説事一一語突吉羅若比丘見餘
比丘犯波羅夷生疑是罪爲波羅夷爲僧伽
婆尸沙爲波夜提爲波羅提提舍尼爲突吉
羅是人於波羅夷中定生突吉羅想見中見
想見中不見想見中疑聞中聞想聞中不
聞想聞中疑若説名波夜提若説事突吉羅
隨説名説事一一語波夜提突吉羅又比丘
見餘比丘犯僧伽婆尸沙生疑是罪爲僧伽
婆尸沙爲波夜提爲波羅提提舍尼爲突吉
羅爲波羅夷是人於僧伽婆尸沙中定生
波羅夷想見中見想見中不見想見中疑
聞中聞想聞中不聞想聞中疑若説名波
夜提若説事突吉羅隨説名説事一一語波
夜提突吉羅又比丘見餘比丘犯波夜提波
羅提提舍尼突吉羅是人於突吉羅中生疑
爲突吉羅爲波羅夷爲僧伽婆尸沙爲波夜
提爲波羅提提舍尼是人突吉羅中定生波
羅提提舍尼想見中見想見中不見想見中
疑聞中聞想聞中不聞想聞中疑若説名
突吉羅若説事突吉羅隨説名説事一一語
突吉羅八事
竟
佛在王舍城爾時長老陀驃力士子多知多
識能致供養飮食衣服臥具醫藥資生之具
時陀驃比丘衣服故壞諸居士因陀驃比丘
故多與衆僧飮食衣服現前僧應分物時彌
多羅浮摩比丘作是念因是陀驃比丘故衆
僧多得供養飮食衣服臥具湯藥是陀驃比
丘衣服故壞今衆僧得現前僧應分物當於
衆前作羯磨與陀驃比丘作是念已即衆
僧中作羯磨與陀驃比丘是彌多羅浮摩比
丘先自勸與已後作是言諸比丘隨所親厚
迴僧物與是中有比丘少欲知足行頭陀聞
是事心不喜種種因縁呵責云何名比丘先
自勸與後作是言諸比丘隨所親厚迴僧物
與種種因縁呵已向佛廣説佛以是事集
比丘僧知而故問彌多羅浮摩比丘汝實作
是事不答言實作世尊佛以種種因縁呵
責云何名比丘先自勸與後作是言諸比
丘隨所親厚迴僧物與佛種種因縁呵已語
諸比丘以十利故與比丘結戒從今是戒
應如是説若比丘先自勸與後作是言諸比
丘隨所親厚迴僧物與波夜提先勸與者先
與僧欲後作是言隨親厚者隨和上阿闍
梨隨同和上同阿闍梨隨善知識隨所愛
念隨同事隨國土隨聚落隨家隨伴僧物
者若得布施物衣鉢戸鉤時藥夜分藥七日
藥終身藥波夜提者煮燒覆障若不悔過能
障閡道是中犯者若比丘先勸與欲竟後
作是言諸比丘隨所親厚迴僧物與得波
夜提若作是言隨和上隨阿闍梨隨同和
上同阿闍梨隨善知識隨所愛念隨所同
事隨國土隨聚落隨家隨伴皆波夜提九事
竟
佛在拘睒彌國爾時長老闡那犯可悔過罪
時諸比丘慈心憐愍欲利益故教令悔過言
闡那汝犯某可悔過罪汝應發露莫覆藏闡
那言用是雜碎戒爲半月説戒時令諸比
丘疑悔惱熱憂愁不樂生捨戒心是中有比
丘少欲知足行頭陀聞是事心不喜種種因
縁呵責云何名比丘作是言用是雜碎戒
爲半月説時令諸比丘疑悔惱熱憂愁不樂
生捨戒心種種因縁呵已向佛廣説佛
以是事集比丘僧知而故問闡那汝實作
是事不答言實作世尊佛以種種因縁呵
責云何名比丘毀呰已所學以種種因縁
呵已語諸比丘以十利故與比丘結戒從
今是戒應如是説若比丘説戒時作是言
何用是雜碎戒爲半月説時令諸比丘疑悔
惱熱憂愁不樂生捨戒心作是輕呵戒者
波夜提波夜提者煮燒覆障若不悔過能
障閡道是中犯者若比丘説四波羅夷時
作是言用是四波羅夷爲半月説時令諸比
丘疑悔惱熱憂愁不樂生捨戒心波夜提
若比丘説十三僧伽婆尸沙時二不定法時
三十尼薩耆波夜提法時九十波夜提時四
波羅提提舍尼時衆多學法時七止諍法
時及説隨律經時若作是言用是隨律經
爲半月説時令諸比丘疑悔惱熱憂愁不樂
生捨戒心作是語者皆波夜提除隨律經
説餘經時用説是經爲令諸比丘疑悔惱熱
憂愁不樂生捨戒心作是語者突吉羅隨
所説處一一語得波夜提突吉羅十事
竟
佛在阿羅毘國爾時阿羅毘諸比丘自手拔
寺中草經行處草經行兩頭處草自手採
花是時有居士於草木中生有命想見以妬
嫉心言沙門釋子是奪命人殺一切衆生
是中有比丘少欲知足行頭陀聞是事心不
喜向佛廣説佛以是事集比丘僧知而故問
阿羅毘比丘汝等實作是事不答言實作世
尊佛以種種因縁呵責阿羅毘比丘云何名
比丘自手拔寺内草經行處草經行兩頭處
草自手採花佛但呵責而未結戒佛在舍衞
國爾時有一摩訶盧比丘是木師種斫大
畢撥樹起大房舍是樹神後夜時擔負小
兒手復牽抱男女圍遶往詣佛所頭面禮足
一面立已白佛言世尊云何有是法我所住
所止所依所歸所趣房舍有一摩訶盧比丘
斫我樹取作大房舍我兒子幼小衆多冬
八夜時寒風破竹氷凍寒甚我當於何安隱
兒子佛爾時勅餘鬼言汝當安止與是住處
諸鬼以佛語故即與住處是夜過已佛以是
事集比丘僧語諸比丘昨夜有一鬼擔負小
兒手復牽抱男女圍遶來至我所頭面作
禮一面立言云何有是法我所住所止所依
所歸所趣房舍有一摩訶盧比丘斫我樹取
作大房舍我兒子幼小衆多冬八夜時寒
風破竹氷凍寒甚我當於何安隱兒子佛語
諸比丘是事非法不是不應爾居士天神皆
嫌呵責云何名比丘自手拔寺内草經行處
草經行處兩頭草自手採花種種因縁呵
已語諸比丘以十利故與諸比丘結戒從
今是戒應如是説若比丘斫拔鬼村種子波
夜提鬼村者謂生草木衆生依住衆生者
謂樹神泉神河神舍神交道神市神都道神蚊
虻蛣蜣蛺蝶噉麻蟲蠍蟲蟻子是衆生以
草木爲舍亦以爲村聚落城邑生者謂根
含潤澤若自斷若教人斷自破教破自燒
教燒是名爲斫草木有五種子根種子莖種
子節種子自落種子實種子根種子者謂藕
羅蔔蕪菁舍樓樓偸樓樓如是比種根生
物莖種子者謂石榴葡萄楊柳沙勒如是
比種莖生物節種子者謂甘蔗麁竹細竹如
是比種節生物自落種子者謂蓼阿修盧波
修盧修伽羅菩提那如是比自零落生物實
種子者謂稻麻麥大豆小豆褊豆如是比
種子生物波夜提者煮燒覆障若不悔過
能障礙道是中犯者若比丘根種子中根
種子想生中生想若自斷教斷自破教破自
燒教燒波夜提又比丘根種子中莖種子
想枝種子想自落種子想實種子想生中
生想若自斷教斷自破教破自燒教燒波
夜提若比丘莖種子中莖種子想生中生
想自斷教斷自破教破自燒教燒波夜提
又比丘莖種子中枝種子想自落種子想實
種子想根種子想生中生想自斷教斷自
破教破自燒教燒波夜提若比丘枝種子
中枝種子想生中生想自斷教斷自破教
破自燒教燒波夜提又比丘枝種子中自
落種子想實種子想根種子想莖種子想
生中生想自斷教斷自破教破自燒教燒波
夜提若比丘自落種子中自落種子想生中
生想自斷教斷自破教破自燒教燒波夜
提又比丘自落種子中實種子想根種子
想莖種子想枝種子想生中生想自斷教
斷自破教破自燒教燒波夜提若比丘實
種子中實種子想生中生想自斷教斷自
破教破自燒教燒波夜提又比丘實種子
中根種子想莖種子想枝種子想自落種
子想生中生想自斷教斷自破教破自燒
教燒波夜提若比丘一時燒五種子一時
犯五波夜提一一燒一一波夜提隨所燒得
爾所波夜提若比丘自斷樹若教斷波夜
提隨所斷樹得爾所波夜提若比丘自斷
草教斷波夜提隨所斷草得爾所波夜提
生中生想自斷教斷波夜提生中乾想自
斷教斷波夜提生中疑爲乾爲生自斷教斷
波夜提若乾中生想自斷教斷突吉羅乾中
疑爲乾爲生自斷教斷突吉羅乾中乾想自
斷教斷不犯十一
事竟
佛在王舍城爾時陀驃比丘力士子成就五
法僧羯磨作差會人差諸比丘會時不隨
欲不隨瞋不隨怖不隨癡知次第隨上下坐
不越次爾時彌多羅浮摩比丘得麁惡不美
飮食處噉不美食時作是念言是陀驃比
丘隨欲差會隨瞋怖癡不知次第越次不
隨上下坐我等當共滅擯是人更立差會人
是中有比丘少欲知足行頭陀聞是事心不
喜種種因縁呵責云何名比丘僧如法羯磨
差會人便瞋譏言是隨欲瞋怖癡不知次
第越次不隨上下坐種種因縁呵已向佛廣
説佛以是事集比丘僧知而故問彌多羅浮
摩比丘汝實作是事不答言實作世尊佛
以是事種種因縁呵責云何名比丘僧如法
羯磨差會人便譏瞋佛以種種因縁呵已語
諸比丘以十利故與比丘結戒從今是戒應
如是説若比丘瞋譏差會人者波夜提波夜
提者煮燒覆障若不悔過能障礙道是中
犯者若比丘僧如法羯磨差會人瞋譏是
人者波夜提若僧如法羯磨差十四人瞋譏
是人者波夜提若十二人未捨羯磨瞋譏
是人者波夜提若捨羯磨已瞋譏是人者
突吉羅於十四人中二人若捨羯磨未捨羯
磨瞋譏是二人者波夜提突吉羅乃至別房
及同事差會瞋譏是人者突吉羅佛結戒
已諸比丘不復面前瞋譏便遙瞋譏陀驃比
丘隨欲差會隨瞋怖癡不知次第越次不
隨上下坐是中有比丘少欲知足行頭陀聞
是事心不喜種種因縁呵責云何名比丘佛
結戒故不面前瞋譏便遙瞋譏種種因縁呵
已向佛廣説佛以是事集比丘僧知而故問
彌多羅浮摩比丘汝實作是事不答言實作
世尊佛以種種因縁呵責云何名比丘僧如
法作差會人便遙瞋譏種種因縁呵已語諸
比丘從今是戒應如是説若比丘面前瞋譏
僧所差人若遙譏者波夜提是中犯者若
比丘僧如法羯磨差會人若瞋譏是人聞者
波夜提不聞者突吉羅若僧如法羯磨作十
四人若遙瞋譏是人聞者波夜提不聞者突
吉羅若比丘十二人未捨羯磨若遙瞋譏是
人聞者波夜提若不聞者突吉羅若捨羯磨
已遙瞋譏聞者突吉羅不聞者亦突吉羅
十四人中二人若捨羯磨不捨羯磨若遙瞋
譏是人聞者波夜提不聞者突吉羅乃至
別房及同事差會若遙瞋譏是人聞者突
吉羅不聞者亦突吉羅二人者教誡尼
人及四悔中第四差羯磨使迎食人十二
事竟
佛在拘睒彌爾時闡那比丘犯可悔過罪諸
比丘慈心憐愍欲利益故語闡那言汝犯可
悔過罪當發露莫覆藏闡那語諸比丘言汝
等能謂我作是事耶我不謂汝等能説我犯
是事諸比丘言闡那汝若有罪便言有無便
言無何以用異事依止異事闡那言我何
豫汝等事我畏汝等耶更用異事依止異
事是中有比丘少欲知足行頭陀聞是事心
不喜種種因縁呵責云何名比丘犯罪已用
異事依止異事種種因縁呵已向佛廣説佛
以是事集比丘僧知而故問闡那汝實作是
事不答言實作世尊佛以種種因縁呵責闡
那云何名比丘犯罪已用異事依止異事種
種因縁呵已語諸比丘汝等當憶識闡那比
丘用異事若更有如闡那比丘者亦應當憶
識彼用異事憶識法者一心和合僧一比
丘僧中唱言大徳僧聽是闡那比丘犯罪用
異事若僧時到僧忍聽憶識闡那比丘用異
事汝闡那隨所用異事衆僧隨憶識如是
白如是白二羯磨僧憶識竟僧忍默然故是
事如是持佛語諸比丘以十利故與比丘結
戒從今是戒應如是説若比丘用異事惱他
波夜提波夜提者煮燒覆障若不悔過能
障閡道是中犯者若比丘僧未憶識用異事
依止異事爾時用異事突吉羅若僧憶識
已爾時用異事依止異事波夜提佛在拘
睒彌即闡那比丘作可悔過罪諸比丘慈心
憐愍欲利益故語闡那言汝犯可悔過罪當
發露莫覆藏闡那作是念若我用異事者衆
僧當作憶識羯磨我當默然闡那即時默然
諸比丘語闡那言若汝有罪便言有無便言
無何故默然惱我等闡那言我是汝等何
物我不畏汝等作是語已還復默然是中有
比丘少欲知足行頭陀聞是事心不喜種種
因縁呵責云何名比丘犯罪已默然惱他種
種因縁呵已向佛廣説佛以是事集比丘僧
知而故問闡那汝實作是事不答言實作世
尊佛以種種因縁呵責云何名比丘犯罪已
默然惱他種種因縁呵已語諸比丘汝等當
憶識闡那比丘默然惱他事憶識法者一心
和合衆僧一比丘僧中唱言大徳僧聽是
闡那比丘犯罪默然惱他若僧時到僧忍
聽憶識闡那比丘默然惱他汝闡那隨汝
默然惱他事衆僧隨憶識如是白白二羯
磨僧憶識竟僧忍默然故是事如是持從今
是戒應如是説若比丘用異事默然惱他波
夜提是中犯者若僧未憶識時默然惱他突
吉羅若僧憶識已默然惱他波夜提若比丘
口病唇病齒病舌病咽病心病面氣滿若出血
如是不語不犯恭敬佛故不語恭敬和上阿
闍梨恭敬上座尊重故不語不犯若不能
語故不語不犯十三
事竟
佛在舍衞國爾時有一居士請佛及僧明
日食佛默然受是居士知佛默然受已頭面
禮足右遶而去還到自舍是夜辦種種多美
飮食時諸比丘露地敷僧臥具持衣鉢在中
待食時到有比丘經行有比丘坐時居士早
起敷坐處已遣使白佛言世尊食具已辦唯
聖知時即時諸比丘捨僧臥具自持衣鉢往
居士舍佛自住房迎食分諸比丘往居士
舍已天雨濕僧臥具諸佛常法諸比丘往居
士舍時佛自持戸鉤從房至房看諸房舍開
一房門見僧臥具在露地雨濕爛壞即取捩
曬卷疊擧著覆處便閉房門下撢還自房
舍獨坐床上結加趺坐爾時居士知僧坐已
自手行水自與多美飮食自恣飽滿爾時居
士知僧滿足已攝鉢竟自手與水取小床坐
衆僧前欲聽説法上坐説法已從坐起去諸
比丘隨次第出還詣佛所諸佛常法諸比丘
食後還時以如是語勞問諸比丘飮食多美
僧飽滿不諸比丘言世尊飮食多美衆僧
飽滿佛言今日汝等入居士舍已我於後持
戸鉤從房至房看諸房舍開一房門見僧
臥具露地雨濕爛壞語諸比丘是事不是非
法不應爾一切衆僧臥具云何趣用踐蹋不
知護惜諸居士血肉乾竭爲福徳故布施供
養汝等應少用守護者善佛如是種種因
縁呵已語諸比丘以十利故與比丘結戒
從今是戒應如是説若比丘露地敷僧臥具
細繩床麁繩床褥被若使人敷是中坐臥
去時不自擧不教人擧者波夜提細繩床
有五種阿珊蹄脚簸郎劬脚羖羊角脚尖
脚曲脚麁繩床有五種阿珊蹄脚簸郎劬
脚羝羊角脚尖脚曲脚褥被褥者甘蔗滓
貯褥瓠莖貯褥長瓜莖貯褥毳貯褥芻
摩貯褥劫貝貯褥文闍草貯褥麻貯褥水
衣貯褥被者倶執被芻摩被毳被劫貝
被露地者無土壁無草木壁無簟席壁無
衣幔覆障如是比無物覆障處自敷者自
手敷使敷者教他人敷坐者坐上臥者身
著床不擧者不自手擧不教擧者不教他
擧波夜提者煮燒覆障若不悔過能障閡
道是中犯者若比丘地了時露地敷衆僧
臥具已便入室坐息至地了竟乃擧著覆
處波夜提地了竟時中前時日中時晡時日
沒時露地敷僧臥具已便入室坐息至日沒
竟時乃擧著覆處波夜提若比丘露地敷僧
臥具已出寺門過四十九歩波夜提又比丘
露地敷僧臥具已出寺門過牆籬少許至地
了時突吉羅又比丘露地敷僧臥具已不囑
人遊行諸坊突吉羅有二比丘露地敷僧
臥具已倶從坐起去後去者應擧又二比丘
露地敷僧臥具已持衣鉢在中一比丘先取
衣鉢去後取衣鉢去者應擧不擧者犯有
一時衆僧露地會食諸比丘食竟捨僧臥具
在露地去有惡風雨土汚濕以是事白佛佛
言應擧著覆處佛作是語已諸比丘食竟
有諸白衣即坐僧臥具床上是事白佛佛言
應待諸比丘久待熱悶吐逆佛言若有病
者應去隨見者應擧若二比丘見一人應擧
大床小床一人應擧大褥小褥若聚落邊寺
中持臥具至空閑處空閑處持來至聚落邊
寺中値雨不犯若失戸鉤戸鑰無擧處若八
難中一一難起不擧不犯十四
事竟
十誦律卷第十

十誦律卷第十一第二誦之五
　後秦北印度三藏弗若多羅譯　
九十波逸提法之三
佛在舍衞國爾時有二客比丘向暮來次
第得一房共住一人得床一人得草敷二人
夜宿已不擧便去時草敷中生蟲噉是草噉
床脚床梐床檔床繩噉被褥枕噉已入壁
中住爾時有一居士請佛及僧明日食佛
默然受居士知佛默然受已即從座起頭
面禮足右遶而去還到自舍是夜辦種種多
美飮食早起敷坐處已遣使白佛食具已辦
唯聖知時諸比丘往居士舍佛自住房迎食
分諸佛常法諸比丘往居士舍爾時佛自
持戸鉤從一房至一房看諸房舍佛即持戸
鉤從一房至一房開一房戸見是草敷蟲生
噉草噉床脚床梐床檔床繩被褥枕佛見已
入是舍内徐徐擧被褥枕安徐擧床漸漸擧
敷草却蟲已掃灑埿塗竟抖擻被褥枕打
床却蟲還著本處敷臥具已閉戸下扂還
在房舍獨坐床上結加趺坐是時居士見僧
坐已自手行水自與多美飮食自恣飽滿爾
時居士知僧飽滿已攝鉢竟自手與水取小
床坐衆僧前欲聽説法上座説法已從座起
去諸比丘隨次第出還詣佛所諸佛常法
諸比丘食後還時以如是語勞問諸比丘飮
食多美僧飽滿不佛即問諸比丘飮食多
美僧飽滿不諸比丘言飮食多美衆僧飽
滿佛語諸比丘汝等入居士舍已我持戸鉤
遊行諸房開一房戸見草敷中生蟲蟲噉
是草噉床脚床梐床檔床繩噉被褥枕
噉已入壁中住欲齧人是事不是非法不
應爾云何僧臥具取用踐蹋不知護惜諸
居士血肉乾竭爲福徳故布施供養汝等應
少用守護者善佛語諸比丘誰是中宿諸比
丘言世尊有二客比丘來次第是中共住
一人得床一人得草敷夜宿已地了便去佛
種種因縁訶責云何名比丘用僧臥具無所
付囑便去種種因縁訶已語諸比丘以十利
故與諸比丘結戒從今是戒應如是説若比
丘比丘房中敷僧臥具若自敷若使人敷
是中坐臥去時不擧不教擧者波逸提比丘
房者或屬衆僧或屬一人極小乃至容四
威儀行立坐臥自敷者自手敷使敷者教他
敷坐者坐上臥者身臥上不擧者不自手擧
不教擧者不教他擧波逸提者煮燒覆障若
不悔過能障礙道是中犯者若客比丘比
丘房中敷僧臥具出界去波逸提若舊比丘
比丘房中敷僧臥具出界去作是念即日當
還有急因縁不得即還出界至地了時突吉
羅佛言從今日聽付囑僧臥具已便行囑
者有三種言此是戸鑰此是房舍此是臥
具若説此是戸鑰此是房舍此是臥具應付
囑誰耶應付囑敷臥具者若無敷臥具者應
付囑典房者若無典房者應囑修治房舍人
若無是人應付囑是中舊比丘善好有功徳
持戒者若無是人是僧坊中若有善好賢者
若守僧坊民應付囑不應付囑無慚愧破
戒比丘亦不應囑小沙彌若不能得好人若
有衣架象牙我應持被褥枕著上便去若無
衣架象牙我是中有兩床者持被褥枕著一
床上以一床覆上去壁四寸便去不犯者是
房中留物去乃至留盛富羅嚢十五
事竟
佛在舍衞國爾時長老耶舍與五百眷屬倶
來向舍衞國欲安居時諸比丘皆作安居先
事謂塞壁孔罅塞土墮孔罅補缺壞解治
繩床抖擻被枕爾時六群比丘懈惰不作
遙見他作便生是念我等上座須彼作竟受
臥具已當於後入隨上座驅起作是念已諸
比丘作竟受臥具已六群比丘便隨後入諸
比丘問六群比丘汝共我等來作先事不答
言不作諸比丘言汝等共我等來不作先
事我等作先事竟我不起六群比丘言如佛
所説隨上座次第受房不説不作先事者不
與我是上座云何不起六群比丘大力勦
健不大謹愼即強牽出是比丘柔軟樂人
頭手傷壞鉢破衣裂是中有比丘少欲知足
行頭陀聞是事已心不喜種種因縁訶責
云何名比丘比丘房中瞋恨不憙便強牽出
種種因縁訶已向佛廣説佛以是事集比丘
僧知而故問六群比丘汝等實作是事不答
言實作世尊佛以種種因縁訶責云何名
比丘比丘房中瞋恨不憙便強牽出種種因
縁訶已語諸比丘以十利故與諸比丘結戒
從今是戒應如是説若比丘比丘房中瞋恨
不憙便自牽出若使人牽出癡人遠去不應
住此除彼因縁波逸提比丘房者或屬僧或
屬一人極小乃至容四威儀行立坐臥瞋恨
者不隨意故不憙者瞋不憙見故自牽者自
手牽出使牽者教他牽若從床上至地從房
内至戸從戸至行來處從高上至下處從土
埵上至地波逸提波逸提者煮燒覆障若不
悔過能障礙道是中犯者若比丘瞋恨不憙
牽捉比丘能牽者波逸提不能牽突吉羅若
使他牽能者波逸提不能者突吉羅若從坐
床上能牽者波逸提不能者突吉羅若從臥
床上房内戸外行處高上土埵上若能牽者
波逸提不能者突吉羅隨自牽隨教牽皆
波逸提突吉羅若房舍欲破故牽出不犯
十六
竟
佛在舍衞國爾時長老迦留陀夷惡眠不一
心眠鼾眠齘齒䆿語頻申拍手動足作大
音聲諸比丘聞是聲不得眠故食不消食
不消故身體患癢惱悶吐逆不樂諸比丘各
各共相近敷臥具作是念莫令迦留陀夷入
中臥時迦留陀夷強來入中敷臥具諸比丘
言迦留陀夷汝莫強入中臥何以故汝惡
眠不一心眠鼾眠齘齒䆿語頻申拍手動足
作大音聲諸比丘聞是聲不得眠故食不消
食不消故身體患癢惱悶吐逆不樂迦留
陀夷言我自安樂汝不樂者便自出去作是
語已強敷臥具是中有比丘少欲知足行頭
陀聞是事心不喜種種因縁訶責云何名
比丘知比丘房中先敷臥具後來強敷種
種因縁訶已向佛廣説佛以是事集比丘
僧知而故問迦留陀夷汝實作是事不答
言實作世尊佛以種種因縁訶責迦留陀夷
云何名比丘知比丘房中先敷臥具後來強
敷種種因縁訶已語諸比丘以十利故與
諸比丘結戒從今是戒應如是説若比丘知
比丘房中先敷臥具後來強敷若使人敷不
樂者自當出去除彼因縁波逸提知者若
自知若從他聞若彼人語強敷者不隨他
意自強敷故使敷者教人敷若敷坐床前若
敷臥床前若敷房内若戸外行處若高處若
土埵前敷者波逸提波逸提者煮燒覆障若
不悔過能障礙道是中犯者若比丘知比
丘在比丘房中先敷臥具竟後來於坐床前
強敷臥具若能敷者波逸提不能敷者突吉
羅若臥床前若房内戸外行處高處土埵前
若自敷若使人敷能敷者波逸提不能者
突吉羅如是處隨自敷教敷一一波逸提突
吉羅若比丘爲惱他故閉戸開戸閉向開向
然火滅火然燈滅燈若唄呪願讀經説法問
難隨他所不憙樂事作一一波逸提十七
竟
佛在舍衞國爾時有二客比丘向暮來是二
客比丘次得一房一人得閣上一人得閣下
得閣下者是坐禪人寂靜早入房中敷床褥
結加趺坐樂默然故在閣上者多憙調戲經
唄呪願問難大聲戲笑作種種無益語言然
後入房用力坐尖脚床上以葦棧故床脚及
支陷下傷比丘頭垂死是比丘從房出語諸
比丘汝看是比丘不一心坐臥故床脚陷下
傷我頭垂死是中有比丘少欲知足行頭陀
聞是事心不喜種種因縁訶責云何名比丘
不一心坐臥用力坐故令床脚陷下傷比丘
頭垂死種種因縁訶已向佛廣説佛以是事
集比丘僧知而故問是比丘汝實作是事不
答言實作世尊佛以種種因縁訶責云何名
比丘不一心坐臥令床脚陷下傷比丘頭垂
死種種因縁訶責已語諸比丘以十利故
與諸比丘結戒從今是戒應如是説若比丘
比丘房閣中尖脚床用力坐臥波逸提比
丘房者或屬僧或屬一人極小乃至容四威
儀行立坐臥閣者一重已上皆名爲閣床者
臥床臥床者五種阿珊蹄脚波郎劬脚羝
羊角脚尖脚曲脚坐禪床亦有五種阿珊
蹄脚波郎劬脚羝羊角脚尖脚曲脚坐者
身坐上臥者身臥上波逸提者煮燒覆障
若不悔過能障礙道是中犯者若比丘臥床
一脚尖三脚阿珊蹄若二脚尖二脚阿珊蹄
若三脚尖一脚阿珊蹄若四脚尖是中隨用
力坐臥一一波逸提若臥床一脚尖三脚波
郎劬若二脚尖二脚波郎劬若三脚尖一脚
波郎劬若四脚尖是中隨用力坐臥一一波
逸提若是臥床一脚尖三脚羝羊角若二脚
尖二脚羝羊角若三脚尖一脚羝羊角若四
脚尖是中隨用力坐臥一一波逸提若是臥
床一脚尖三脚曲若二脚尖二脚曲若三脚
尖一脚曲若四脚尖是中隨用力坐臥一
一波逸提坐禪床亦如是若以石支尖脚床
波逸提若以甎支若以木支若以白鑞支若
鉛錫支一一波逸提若以材棧板棧櫂子棧
若厚泥若是床脚支木朽腐若草團支若衣
團支若納團支不犯木支朽則軟不能傷
人故言不犯十八竟
佛在倶舍彌國爾時長老闡那用有蟲水
澆草和泥諸比丘語闡那言汝莫用有蟲水
澆草和泥殺諸小蟲闡那答言我用水和泥
不用蟲諸比丘言汝知是水有蟲云何用和
泥汝於畜生中無憐愍心是中有比丘少欲
知足行頭陀聞是事心不喜種種因縁訶
責云何名比丘知水有蟲用澆草和泥種
種因縁訶已向佛廣説佛以是事集比丘僧
知而故問闡那汝實作是事不答言實作世
尊佛以種種因縁訶責云何名比丘知水有
蟲用澆草和泥種種因縁訶已語諸比丘以
十利故與諸比丘結戒從今是戒應如是説
若比丘知水有蟲自用澆草和泥若使人用
波逸提知者若自知若從他聞蟲者若眼
所見若漉水嚢所漉澆草者自手澆使澆者
教他澆和泥者自手和使和者教他和波
逸提者煮燒覆障若不悔過能障礙道是中
犯者若比丘知水有蟲用澆草隨蟲死一一
波逸提若使他澆草隨蟲死一一波逸提若
比丘知水有蟲用和泥隨蟲死一一波逸
提若使他和泥隨蟲死一一波逸提牛屎
乾土乃至以竹蘆葉著有蟲水中隨蟲死一
一波逸提若比丘有蟲水中有蟲想用者波
逸提有蟲水中無蟲想用波逸提有蟲水疑
用波逸提無蟲水中有蟲想用突吉羅無
蟲水生疑用突吉羅無蟲水中無蟲想用不
犯十九
竟
佛在倶舍彌國爾時長老闡那欲起大房
閣是人性懈墮作是念誰能日日看視即
一日掘地築基累壁竟安戸向成第二重安
施戸向泥壁塗治架椽覆訖即日作竟即日
崩倒是中有比丘少欲知足行頭陀聞是
事心不喜種種因縁訶責云何名比丘起
大房閣大用草木泥土即日作成即日崩倒
種種因縁訶已向佛廣説佛以是事集比丘
僧知而故問闡那汝實作是事不答言實
作世尊佛以種種因縁訶責闡那云何名比
丘起大房閣大用草木泥土即日作成即
日崩倒種種因縁訶已語諸比丘以十利
故與諸比丘結戒從今是戒應如是説若比
丘欲起大房當壘壁安梁戸向治地應再三
覆過是覆者波逸提大房者温室講堂合
霤堂高樓重閣狹長屋壁者四壁若木
若土梁者棟所依處戸者安扇處向者
窓向通明處治地者泥地麁泥糠泥用赤
白黒堊灑塗治彩畫黒畫青畫白畫赤畫
再三覆者應若二若三覆波逸提者煮燒覆
障若不悔過能障礙道是中犯者若比丘
自知覆者應自覆一分竟第二分應發頭第
三分應約勅言當如是覆約勅已便去是
比丘若在中即竟第三覆者是舍若用草覆
隨所用草一一波逸提若用木簀覆隨用木
簀一一簀波逸提若以瓦覆隨所用瓦一
一波逸提不犯者若用板覆若用鳥翅覆
若用優尸羅草根覆不犯二十
事竟
佛在舍衞國爾時佛告諸比丘我教化四衆
疲極令諸比丘當教誡比丘尼爾時諸比丘
受佛教已次第教誡比丘尼上座比丘次第
教誡竟次至長老般特時阿難往語般特言
汝知不汝明日次應教誡比丘尼般特語阿
難言我鈍根不多聞未有所知我夏四月
乃能誦得一拘摩羅偈智者身口意不作一
切惡常繋念現前捨離於諸欲亦不受世間
無益之苦行阿難得過是次者善阿難再三
語般特言諸上座已教誡竟今次到汝般特
比丘亦再三報阿難言我鈍根不多聞未有
所知夏四月乃能誦得拘摩羅一偈得過次
者善阿難復言汝明日次教誡比丘尼即受
阿難語夜過已中前著衣持鉢入舍衞城
次第乞食食後還自房舍空地敷坐床已入
室坐禪爾時諸比丘尼聞今日般特比丘次
教誡比丘尼皆生輕心是不多聞誦讀經
少夏四月過誦得一拘摩羅偈智者身口意
不作一切惡常繋念現前捨離於諸欲亦不
受世間無益之苦行我等所未聞法云何得
聞我等所未知法云何得知所誦拘摩羅
偈我等先已誦諸有比丘尼先不入祇
陀林聽法者時皆共來有五百比丘尼出王
園比丘尼精舍往祇桓聽法詣長老般特
房前立謦欬作聲扣戸言大徳般特出來長
老般特即從禪起出房至獨坐床上端身
大坐諸比丘尼頭面禮竟皆在前坐時長老
般特以柔軟語言諸姉妹當知我鈍根少
所讀誦夏四月過誦得一偈智者身口意
不作一切惡常繋念現前捨離於諸欲亦不
受世間無益之苦行雖然我當隨所知説汝
等當一心行不放逸法何以故乃至諸佛皆
從一心不放逸行得阿耨多羅三藐三菩提
所有助道善法皆以不放逸爲本作是語已
用神通力於座上沒在於東方虚空之中現
四威儀行立坐臥入火光三昧身出光焔青
黄赤白種種色光身下出火身上出水身下
出水身上出火南西北方四維上下亦復如
是種種現神力已還坐本處諸比丘尼見長
老般特如是神力已輕心滅盡生信敬心故
尊重淨心折伏憍慢即隨比丘尼所憙樂法
所應解法而爲演説衆中有得須陀洹果斯
陀含果阿那含果阿羅漢果有種聲聞道因
縁有種辟支佛道因縁有發阿耨多羅三
藐三菩提因者爾時衆中得如是種種大利
益是戒初因縁
佛在王舍城爾時六群比丘次教誡比丘尼
時置教誡事置教誨事置説法語作二種惡
説麁惡説爾時有下座年少比丘尼不深樂
持戒共六群比丘調戲輕語大笑更相字名
種種不清淨事是中有上座長老比丘尼深
樂持戒在餘處經行或立住待欲聞説法又
一時摩訶波闍波提比丘尼與大比丘尼衆
五百人倶出王園精舍往詣佛所頭面禮足
在一面立五百比丘尼亦頭面禮佛足在一
面立瞿曇彌比丘尼一面立已白佛言世尊
佛爲利益故聽教誡比丘尼我等不得是利
佛問瞿曇彌云何我爲利益故聽教誡比丘
尼不得是利瞿曇彌比丘尼向佛廣説是
事佛言實爾我爲利益故聽教誡比丘尼
汝等實不得是利時佛爲瞿曇彌及五百比
丘尼説種種法示教利喜已默然時瞿曇彌
五百比丘尼知佛示教利喜已頭面禮佛足
右繞而去時瞿曇彌五百比丘尼去不久佛
以是事集比丘僧知而故問六群比丘汝實
作是事不答言實作世尊佛以種種因縁
訶責六群比丘云何名比丘僧不差便教誡
比丘尼佛種種因縁訶已語諸比丘以十利
故與諸比丘結戒從今是戒應如是説若比
丘僧不差教誡比丘尼教誡比丘尼者波逸
提僧不差者僧未一心和合差令教誡波逸
提者煮燒覆障若不悔過能障礙道是中
犯者若一比丘僧未差教誡一比丘尼者一
波逸提若一比丘教誡二三四比丘尼者四
波逸提若二比丘教誡二比丘尼者二波逸
提若教誡三四一比丘尼者一波逸提若三
比丘教誡三比丘尼者三波逸提若教誡四
一二比丘尼者二波逸提若四比丘教誡四
比丘尼者四波逸提若教誡一二三比丘尼
者三波逸提
佛在王舍城爾時六群比丘知僧不差教誡
比丘尼便出界外自相差次教誡比丘尼然
後入界諸比丘尼來時便語諸比丘尼言僧
差我教誡比丘尼汝來我當説教法以是因
縁集比丘尼衆已置教誡事置教誨事置説
法語作二種惡是中有年少比丘尼不深樂
持戒共六群比丘調戲輕語大笑更相字名
種種不清淨事是中有上座長老比丘尼深
樂持戒在餘處經行或立住待是時比丘尼
僧共和合相近佛遙見比丘尼僧共和合相
近佛知故問阿難何以故比丘尼僧共和
合相近阿難答言世尊是六群比丘知僧
不羯磨令教誡比丘尼便出界外自相羯磨
教誡比丘尼然後入界見諸比丘尼來便作
是言僧一心羯磨我教誡比丘尼汝等來
我當説教法以是因縁故集比丘尼置教誡
事置教誨事置説法語作二種惡是中有年
少下座比丘尼不深樂持戒共六群比丘調
戲輕語更相字名是中有上座長老比丘
尼深樂持戒在餘處經行立待世尊以是因
縁故比丘尼僧共和合相近佛以是因縁
集比丘僧語諸比丘從今日比丘有五法
不應差令教誡比丘尼何等五一者未滿二
十歳未過二十歳二者不能持戒三者不能
多聞四者不能正語説法五者犯十三事處
處汚三衆未滿二十歳者從受具戒來未滿
二十歳不能持戒者破佛所結戒不隨具
戒中教不知威儀不知應行處不應行處乃
至破小戒無怖畏心不能次第學持戒不多
聞者二部具戒不合義讀誦不能正語説法
者不能善知世間正語上好言辭犯十三事
者若十三事中處處汚式叉摩尼沙彌沙彌
尼是三衆邊犯罪雖悔過亦不得教誡比丘
尼若比丘有是五法者不得差教誡比丘尼
若比丘成就五法應差教誡比丘尼何等五
滿二十歳若過二十歳能持戒能多聞能
正語説法不犯十三事不汚三衆滿二十歳
者受具戒來滿二十歳若過持戒者不
犯佛所結戒隨大戒教知威儀知應行處
不應行處乃至破小戒生大怖畏知次第學
持戒多聞者二部大戒合義誦讀能正語説
法者善知世間正語上好言辭不犯十三事
者十三事中不處處汚三衆者式叉摩尼沙
彌沙彌尼若比丘成就此五法者僧應差教
誡比丘尼若比丘不滿二十歳不能持戒不
能多聞不能正語説法犯十三事處處汚三
衆若僧差是人教誡比丘尼者不成差若是
人教誡比丘尼者波逸提若滿二十歳若過
不能持戒不能多聞不能正語説法犯十三
事汚三衆若僧差是人者不成差若差是人
教誡比丘尼者波逸提若滿二十歳若過能
持戒不能多聞不能正語説法犯十三事
汚三衆若僧差是人者不成差是人教誡比
丘尼者波逸提若滿二十歳若過能持戒
能多聞不能正語説法犯十三事汚三衆若
僧差是人者不成差是人教誡比丘尼者波
逸提若滿二十歳若過能持戒能多聞能
正語説法犯十三事汚三衆若僧差是人者
不成差是人教誡比丘尼者波逸提若滿
二十歳若過能持戒能多聞能正語説法不
犯十三事不汚三衆若僧未差便教誡比丘
尼者波逸提成就五法已差未僧中差便
教誡者波逸提成就五法已差已僧中差未
語便教誡者突吉羅成就五法已差已僧中
差已語未僧中語便教誡者突吉羅成
就五法已差已僧中差已語已僧中語不
問來者言諸妹一切皆來集不便教誡者突
吉羅成就五法已差已僧中差已語已僧
中語已問諸妹一切皆來集不未説八敬法
便語後比丘者突吉羅成就五法已差已僧
中差已語已僧中語已問諸妹一切皆來
集不已説八敬法次語後比丘者不犯二十
一竟
佛在舍衞國爾時佛告難陀言汝當教誡
比丘尼當教誨比丘尼當爲比丘尼説法
何以故若汝教誡比丘尼與我無異即時長
老難陀默然受教佛即時告諸比丘汝等差
難陀教誡比丘尼若更有如是比丘亦當差
令教誡比丘尼應如是作一心和合僧一
比丘唱言大徳僧聽是難陀比丘僧差令
教誡比丘尼若僧時到僧忍聽僧差難陀教
誡比丘尼白如是作白二羯磨僧差難陀比
丘教誡比丘尼竟僧忍默然故是事如是持
是夜過已難陀比丘中前著衣持鉢入城乞
食食後還房空地敷獨坐床入室坐禪時
諸比丘尼聞難陀教誡比丘尼先未來聽法
者皆來集聽五百比丘尼倶出王園精舍入
祇陀林詣難陀房前立謦欬作聲扣戸言大
徳難陀爲我等説法教誡來時難陀從禪起
開戸出至獨坐床上端身大坐時諸比丘尼
頭面禮難陀足皆在前坐難陀即時説種種
法示教利喜示教利喜已默然時諸比丘尼
得善法味深愛樂故不欲起去難陀作是念
是諸比丘尼得法味故猶欲聞法即更爲説
種種法示教利喜乃至日沒語諸比丘尼言
日沒可去諸比丘尼即起頭面禮足右繞而
去出祇陀林欲入城城門已閉即住城下
塹邊宿者或在樹下或在井邊或在屏處障
處宿晨朝開門諸比丘尼即便先入時守門
人問諸比丘尼諸善女今從何來答言我
從祇陀林聽法日沒來還城門已閉不及
得入問曰何處宿各隨宿處答有城下宿
者答言城下樹下宿者答言樹下井邊宿
者答言井邊屏障處宿者答言屏障處守
門人言何有此法諸沙門釋子破梵行至
夜共作惡早起放來如賊得婬女共宿早起
放來門下諸釋子比丘亦如是暮共宿已早
起放來如是一人語二人二人語三人如是
展轉惡名流布滿舍衞城是中有比丘少欲
知足行頭陀聞是事心不喜向佛廣説佛以
是事集比丘僧知而故問難陀汝實作是事
不答言實作世尊佛以種種因縁訶責難
陀汝不知時不知量樂説法乃至日沒語諸
比丘以十利故與諸比丘結戒從今是戒應
如是説若比丘僧差教誡比丘尼至日沒
者波逸提波逸提者煮燒覆障若不悔過
能障礙道是中犯者若比丘地了時教誡比
丘尼乃至日沒竟時波逸提若比丘地了竟
時中前時日中時晡時下晡時日沒時教
誡比丘尼至日沒竟時波逸提若日沒竟
時生日沒竟想教誡波逸提若日沒竟時
生不沒竟想教誡波逸提若日沒竟時生疑
教誡波逸提若日未沒生沒竟想教誡突
吉羅若日未沒生疑教誡突吉羅若日未
沒生未沒想教誡不犯二十
二竟
佛在王舍城爾時六群比丘自知不復得教
誡比丘尼妬瞋作是言諸比丘爲利養故教
誡比丘尼謂衣鉢戸鉤時藥夜分藥七日藥
終身藥以是利故諸比丘教誡比丘尼不爲
善好法是中有比丘少欲知足行頭陀聞
是事心不喜種種因縁訶責云何名比丘
作是言諸比丘爲財利故教誡比丘尼種種
因縁訶已向佛廣説佛以是事集比丘僧知
而故問六群比丘汝實作是事不答言實作
世尊佛以種種因縁訶責云何名比丘作
是言諸比丘爲財利故教誡比丘尼種種因
縁訶已語諸比丘以十利故與諸比丘結
戒從今是戒應如是説若比丘作是言諸比
丘爲財利故教誡比丘尼波逸提波逸提
者煮燒覆障若不悔過能障礙道是中犯
者若比丘言諸比丘爲鉢故教誡比丘尼
者波逸提若爲衣戸鉤時藥夜分藥七日
藥終身藥故教誡比丘尼皆波逸提隨所説
隨得爾所波逸提二十
三竟
佛在王舍城爾時六群比丘與助提婆達多
比丘尼共期同道行調戲大笑作麁惡語種
種不淨業是中有居士逆道來者有隨後
來者見已共相謂言汝等看是爲是婦耶
爲是私通必共作婬欲事是中有比丘少欲
知足行頭陀聞是事心不喜向佛廣説佛以
是事集比丘僧知而故問六群比丘汝實作
是事不答言實作世尊佛以種種因縁訶
責云何名比丘與比丘尼共期同道行從一
聚落至一聚落佛種種因縁訶已語諸比
丘以十利故與諸比丘結戒從今是戒應如
是説若比丘與比丘尼共期同道行從一聚
落至一聚落波逸提期者若比丘作期若
比丘尼作期道者有二種陸道水道波逸
提者煮燒覆障若不悔過能障礙道是中
犯者若比丘與比丘尼共期陸道行從一
聚落至一聚落波逸提若中道還突吉羅
若向空地無聚落處乃至一拘盧舍五百
弓量波
逸提若中道還突吉羅水道亦如是佛在
舍衞國爾時諸比丘尼從憍薩羅國遊行
向舍衞國到險道中待多伴時有諸比丘亦
從憍薩羅遊行向舍衞國諸比丘尼遙見諸
比丘作是念我等共諸比丘去者安隱得
過諸比丘來漸近比丘尼問言諸大徳欲
何所去諸比丘答言向舍衞國比丘尼言
我等當共諸大徳去諸比丘答言佛結戒
諸比丘不得與比丘尼共期同道行云何共
去諸比丘尼言若然者大徳前去時諸比丘
衆多安隱得過險道賊不敢發諸比丘尼隨
後緩來賊見女人衆少尋出奪衣悉皆裸形
放去諸比丘遊行漸到舍衞國詣佛所頭
面禮足一面坐諸佛常法有客比丘來以如
是語勞問言諸比丘忍不足不安樂住不
乞食易不道路不極耶諸比丘答言世尊
忍足安樂住乞食易得道路不極即以是事
向佛廣説佛以是事集比丘僧種種因縁讃
戒讃持戒讃戒讃持戒已語諸比丘從今是
戒應如是説若比丘與比丘尼共期同道行
從一聚落至一聚落除因縁波逸提因縁
者若是道中要須多伴所行道有疑怖畏
是名因縁疑者有二種一疑失衣鉢二疑失
糧食若疑失糧食者比丘尼飮食比丘應取
持去若疑失衣鉢者比丘尼衣鉢比丘應
取持去若至安隱豐樂處爾時應還比丘尼
衣食應語言姉妹汝等隨意不得共行若
爾時即共同道行至一聚落波逸提若中
道還突吉羅若從聚落向空地乃至一拘盧
舍波逸提中道還突吉羅水道亦如是不犯
者不期去若有王夫人共行不犯二十
四竟
十誦律卷第十一

十誦律卷第十二第二誦之六
　後秦北印度三藏弗若多羅譯　
九十波逸提之四
佛在王舍城爾時六群比丘與助提婆達多
比丘尼共載一船調戲大笑作麁惡語種種
不清淨業是中有白衣在兩岸上見已共相
謂言汝等看是爲是婦耶爲是私通必共
作婬欲事是中有比丘少欲知足行頭陀
聞是事心不喜向佛廣説佛以是事集比丘
僧知而故問六群比丘汝實作是事不答
言實作世尊佛以種種因縁訶責云何名
比丘與比丘尼共載一船種種因縁訶已語
諸比丘以十利故與諸比丘結戒從今是戒
應如是説若比丘與比丘尼共期載一船波
逸提期者有二種若比丘作期若比丘尼
作期波逸提者煮燒覆障若不悔過能障礙
道是中犯者若一比丘與一比丘尼共期載
一船一波逸提若一比丘與二三四比丘尼
共期載一船四波逸提若二比丘與二比丘
尼共期載一船二波逸提若與三四一比丘
尼共期載一船一波逸提若三比丘與三比
丘尼共期載一船三波逸提若與四一二比
丘尼共期載一船二波逸提若四比丘與四
比丘尼共期載一船四波逸提若與一二三
比丘尼共期載一船三波逸提
佛在舍衞國爾時諸比丘尼從憍薩羅國遊
行向舍衞城至河岸上住待船爾時有諸比
丘亦從憍薩羅國遊行向舍衞城到河岸
上待船船至比丘便疾上船諸比丘尼復
來欲上船諸比丘言汝莫上何以故佛結
戒比丘不得與比丘尼共載一船諸比丘尼
言若然者大徳先渡是船即去更不復
還諸比丘尼即於岸上宿夜有賊采悉奪衣
裸形放去諸比丘遊行到舍衞國詣佛所
頭面禮佛足一面立諸佛常法有客比丘
來以如是語勞問忍不足不安樂住不乞
食易得道路不疲耶佛即時以是語問訊
諸比丘忍不足不乞食不乏道路不疲耶諸
比丘答言世尊忍足安樂住乞食易得道路
不疲即以是事向佛廣説佛以是事集比丘
僧種種因縁讃戒讃持戒讃戒讃持戒已語
諸比丘從今是戒應如是説若比丘與比丘
尼共期載一船上水下水波逸提除直渡
上水者逆流下水者順流直渡者直到彼
岸是中犯者若比丘與一比丘尼共載一船
上水從一聚落至一聚落波逸提中道還者
突吉羅若無聚落空地乃至一拘盧舍波逸
提中道還者突吉羅下水亦如是不犯者若
不共期若直渡若欲直渡爲水漂去若直
渡前岸崩墮若漂失行具船上下不犯二十
五竟
佛在舍衞國爾時諸比丘在屏處分衣有一
比丘是偸蘭難陀比丘尼知舊相識數數
共語親善狎習是比丘從分衣處出偸蘭難
陀比丘尼見已問言大徳從何處來答言
從某處分衣來汝所得衣分何似答言
好比丘尼看已言實好問言汝須是衣耶比
丘尼言正使須者我是女人薄福當何從得
時是比丘作是念是比丘尼作如是決定索
云何不與即以衣與偸蘭難陀比丘尼時佛
夏末月遊行諸國諸比丘皆著新衣是比丘
獨著故衣佛見已知而故問汝何以獨著故
衣比丘以是事向佛廣説佛知故問阿難是
比丘今與非親里比丘尼衣耶答言實與世
尊佛以是事集比丘僧種種因縁訶責云何
名比丘與非親里比丘尼衣何以故非親里
人不能問衣足不足爲更有無有得便直取
若親里者能問足不足爲更有無有若無能
自與何況從索佛種種因縁訶已語諸比
丘以十利故與諸比丘結戒從今是戒應
如是説若比丘與非親里比丘尼衣波逸提
非親里者親里名母姉妹若女乃至七世
因縁異是名非親里衣者麻衣白麻衣赤麻
衣芻摩衣翅夷羅衣憍施耶衣劫貝衣波
逸提者煮燒覆障若不悔過能障礙道是
中犯者若比丘有非親里比丘尼謂是親
里與衣波逸提若非親里比丘尼謂是比丘
式叉摩尼沙彌沙彌尼出家出家尼與衣波
逸提若比丘有非親里比丘尼生疑是親
里非親里與衣波逸提若比丘有非親里
比丘尼生疑是比丘非比丘是式叉摩尼非
式叉摩尼是沙彌非沙彌是沙彌尼非沙彌
尼是出家非出家是出家尼非出家尼與衣
皆波逸提若比丘有親里比丘尼生非親里
想與衣突吉羅若親里比丘尼生比丘想式
叉摩尼沙彌沙彌尼出家出家尼想與衣突
吉羅若比丘有親里比丘尼生疑是親里
非親里與衣突吉羅若親里比丘尼生疑是
比丘非比丘是式叉摩尼非式叉摩尼是
沙彌非沙彌是沙彌尼非沙彌尼是出家非
出家是出家尼非出家尼與衣突吉羅若比
丘有親里比丘尼若謂若疑有非親里比
丘尼若謂若不謂若疑若不疑與不淨衣
謂駝毛衣牛毛衣羖羊毛衣雜毛織衣與突
吉羅二十
六竟
佛在舍衞國爾時迦留陀夷與掘多比丘尼
舊相識數數共語親善狎習是掘多比丘尼
有衣應割截作是比丘尼語迦留陀夷大徳
能爲我割截作是衣不答言留置即留便去
迦留陀夷即取舒展割截簪刺當衣脊中作
男女和合像縫已卷疊著本處掘多比丘尼
來問大徳與我割截作衣竟未答言已作此
是汝衣持去莫此間舒還比丘尼寺中可舒
即取持去於諸比丘尼前言看我師與我
作是衣好不諸比丘尼言好誰爲汝作答
言大徳迦留陀夷可舒看即爲舒看當中
條有男女和合像中有年少比丘尼憙調戲
笑者見已語言是衣好自非迦留陀夷誰
能爲汝作如是衣時有長老比丘尼樂持戒
者作是言云何名比丘故汚比丘尼衣是
中有比丘少欲知足行頭陀聞是事心不喜
以是事向佛廣説佛以是事集比丘僧知而
故問迦留陀夷汝實作是事不答言實作世
尊佛以種種因縁訶責云何名比丘故汚比
丘尼衣種種因縁訶已語諸比丘以十利
故與比丘結戒從今是戒應如是説若比
丘與非親里比丘尼作衣波逸提非親里者
親里名母姉妹若女乃至七世因縁異是
名非親里衣者麻衣白麻衣赤麻衣芻麻
衣翅夷羅衣憍施耶衣劫貝衣波逸提者煮
燒覆障若不悔過能障礙道是中犯者若比
丘爲非親里比丘尼作衣隨一一事中波逸
提若浣隨一一事波逸提若染一一曬波逸
提若割截簪縫若刺針針波逸提若直
縫針針突吉羅若繩絣時突吉羅若簪
縁突吉羅若與親里比丘尼作衣不犯二十
七竟
佛在舍衞國爾時迦留陀夷與掘多比丘尼
舊相識數數共語親善狎習迦留陀夷往
掘多比丘尼房所屏覆處獨與掘多比丘尼



共坐是中有比丘少欲知足行頭陀聞已
呵責言云何名比丘獨與一比丘尼屏覆處
共坐種種因縁訶已向佛廣説佛以是事集
比丘僧知而故問迦留陀夷汝實作是事不
答言實作世尊佛以種種因縁訶責云何名
比丘獨與一比丘尼屏覆處共坐種種因縁
訶已語諸比丘以十利故與諸比丘結戒從
今是戒應如是説若比丘獨與一比丘尼屏
覆處共坐波逸提獨與一比丘尼者正有二
人更無第三人屏處者若壁障衣幔障席
障如是等物覆障是名屏處波逸提者煮
燒覆障若不悔過能障礙道是中犯者若比
丘獨與一比丘尼屏處坐波逸提起已還坐
波逸提隨起還坐隨得爾所波逸提二十
八竟
佛在舍衞國爾時迦留陀夷與掘多居士婦
舊相識數數共語親善狎習時迦留陀夷
往居士婦舍獨與此婦露地共坐諸白衣見
已作是言汝等看是爲比丘婦爲私通耶是
比丘必當共作婬事是中有比丘少欲知足
行頭陀聞是事心不喜種種因縁訶責云何
名比丘獨與一女人露地共坐種種因縁訶
已向佛廣説佛以是事集比丘僧知而故問
迦留陀夷汝實作是事不答言實作世尊
佛以種種因縁訶責云何名比丘獨與一女
人露地共坐佛種種因縁訶已語諸比丘以
十利故與比丘結戒從今是戒應如是説若
比丘獨與一女人露地共坐波逸提女人者
名有命若大若小若嫁未嫁堪作婬事獨與
一女人者正有二人更無第三人露地者無
壁障無衣幔障無席障波逸提者煮燒覆
障若不悔過能障礙道是中犯者若比丘獨
與一女人露地共坐波逸提起已還坐波逸
提隨起還坐隨得爾所波逸提若相去半
尋坐波逸提相去一尋坐波逸提相去一
尋半坐突吉羅不犯者若相去二尋若過
二尋坐不犯二十
九竟
佛在舍衞國爾時有一居士請佛四大弟
子大迦葉舍利弗目揵連阿那律明日食皆
默然受居士知諸比丘默然受已從坐起頭
面作禮右繞而去即還自舍通夜辦種種多
美飮食是夜辦多美飮食已晨朝敷雜色坐
具自往白四大比丘言時到偸蘭難陀比丘
尼先在是家出入是比丘尼早起著衣入是
居士舍見辦多美飮食敷雜色坐具時比丘
尼問居士婦辦多美飮食敷雜色坐具請比
丘耶答言請請誰耶答言請大迦葉舍
利弗目揵連阿那律是比丘尼語居士婦言
請是小小比丘若問我者當請大龍比丘居
士婦言何者是大龍答言大徳提婆達多倶
伽離騫陀達多三文達多迦留盧提捨是
比丘尼共居士婦語時大迦葉在前行聞是
語作是念我等若不即入者是比丘尼當作
大罪即作聲比丘尼聞聲即默然迴面即見
便語居士婦言汝請是大龍居士婦言誰是
大龍答言大迦葉舍利弗目揵連阿那律
是時居士隨後來至聞比丘尼作二種語語
偸蘭難陀比丘尼言汝弊惡賊比丘尼一頭
兩舌適言小小比丘復言大龍若更入我
舍者當如賊法治汝復語其婦言汝若更
前是比丘尼者我當唱言汝非我婦當棄汝
去爾時居士令諸比丘坐雜色坐具自行水
自與多美飮食與多美飮食自恣飽滿已居
士行水諸比丘攝鉢已取小卑床在諸比
丘前坐欲聽説法大迦葉説法已與諸比
丘倶從坐起去往詣佛所頭面禮足一面立
笑佛知故問大迦葉汝何因縁笑答言世
尊我等今日爲偸蘭難陀比丘尼所見字名
謂爲小小比丘復言大龍佛言何因縁故
爾大迦葉向佛廣説如上因縁佛知故問阿
難有諸比丘食比丘尼作因縁食耶答言實
爾佛以是事集比丘僧種種因縁訶責云
何名比丘知比丘尼作因縁得食便食種種
因縁訶已語諸比丘以十利故與比丘結
戒從今是戒應如是説若比丘知比丘尼讃
歎因縁得食食者波逸提知者若自知若
從他知若比丘尼自説讃歎者比丘尼讃
歎波逸提者煮燒覆障若不悔過能障礙
道是中犯者若比丘尼往語居士婦當請
比丘爲請誰耶答言請某居士婦言爾
比丘尼言爲辦粳米飯是比丘食者波逸
提有比丘尼往語居士婦言當請比丘爲
請誰耶答言請某居士婦言爾比丘尼言
與辦酥豆羹比丘食者波逸提又比丘尼往




語居士婦言當請比丘爲請誰耶答言請
某居士婦言爾比丘尼言爲辦雉肉鵽肉鶉
肉比丘食者波逸提乃至教辦少薑著食中
比丘食者突吉羅又比丘尼往語居士婦言
當請比丘爲請誰耶答言請某居士婦言
我已先請問飯何似答言麁飯比丘尼言與
辦粳米飯比丘食者波逸提又比丘尼往
語居士婦言當請比丘爲請誰耶答言請
某居士婦言我已先請問羹何似答言爲
作浮陵伽豆羹比丘尼言爲辦酥豆羹比
丘食者波逸提有比丘尼往語居士婦言當
請比丘爲請誰耶答言請某居士婦言我
已先請問作何食答言牛肉莫與牛肉爲
辦雉肉鵽肉鶉肉比丘食者波逸提乃至教
以少薑著食中比丘食者突吉羅佛在舍衞
國爾時有居士先有心欲請佛及僧設會時
世飢儉飮食難得是居士既不大富少於田
宅人民作使夏月欲末是居士憂愁言奈何
辛苦我先有心欲請佛及僧設會今世飢
儉飮食難得我不大富少於田宅人民作使
夏月欲末莫令我於福徳空過若不能都請
僧當於僧中請少多比丘作是念已往詣祇
桓打揵搥諸比丘問居士汝何因縁故打
揵搥答言我欲僧中請爾所比丘明日到
我舍食諸比丘言爾是居士請僧已爾時更
有急因縁事須出城行便約勅婦言我有
急事須自行去汝當請爾所比丘能辦如是
如是飮食不時婦信樂福徳故答言我能如
教即辦種種多美飮食敷雜色坐具無人可
遣請比丘時有一比丘尼先出入是家是
比丘尼早起著衣往其舍見辦多美飮食敷
雜色坐具見已問言請比丘耶答言欲請
如夫所教我盡辦已無人可往請比丘汝能
往請比丘來者并在此食答言能請時諸
比丘置衣鉢空地經行立待請至時比丘尼
出城見諸比丘各已莊嚴語諸比丘言受某
居士請者飮食已辦自知時到諸比丘作是
念佛結戒若比丘尼作因縁食不應噉今比
丘尼使來是比丘尼必作食因縁諸比丘不
往失是請故是日斷食時居士行還問婦言
汝請諸比丘好供養耶婦言如夫所教我
辦多美飮食敷雜色坐具遣比丘尼往喚
諸比丘不來當何所供養居士聞已瞋恚言
若諸比丘不飮食者何以受我請諸比丘不
知今世飢儉飮食難得諸人妻子尚乏飮食
況與乞人是居士不能忍瞋故入祇桓詣佛
所言諸比丘是居士欲入祇桓時見所請
比丘謂言汝等若不飮食者何以受我請汝
寧不知今世飢儉飮食難得諸人妻子尚
乏飮食況與乞人諸比丘言居士莫愁憂
佛爲我等結戒不得食比丘尼作因縁食今
日比丘尼作使來故我等謂是比丘尼因縁
飮食是以不往朝來我等斷食是居士聞
比丘斷食故瞋即除滅語諸比丘言我先有
心欲請佛及僧設食今世飢儉飮食難得我
不大富少於田宅人民作使夏月欲末我不
欲於福徳中空過若不能都請者當於僧中
請少多比丘明日食汝等當知我自發心非
比丘尼作因縁汝等明日來食噉冷食諸比
丘不知云何以是事白佛佛以是事集比丘
僧種種因縁讃戒讃持戒讃戒讃持戒已語
諸比丘從今是戒應如是説若比丘知比丘
尼讃歎得食食波逸提除檀越先請先請
者檀越先自發心思惟欲請比丘僧是中不
犯者若比丘尼往語居士婦言當請比丘爲
請誰耶答言請某居士婦言我已先請比
丘尼言爲辦粳米飯若爲家屬作比丘食者
不犯又比丘尼往語居士婦言當請比丘
爲請誰耶答言請某居士婦言我先已請
比丘尼言爲辦酥豆羹若爲家屬作比丘
食者不犯又比丘尼往語居士婦言當請比
丘爲請誰耶答言請某居士婦言我已
先請比丘尼言爲辦雉肉鵽肉鶉肉若爲家
屬作比丘食者不犯乃至教以少薑著食中
若爲家屬作比丘食者不犯若比丘尼往語
居士婦言當請比丘爲請誰耶答言請某
居士婦言我已先請比丘尼言爲辦粳米
飯若先爲比丘作比丘食者不犯又比丘
尼往語居士婦言當請比丘爲請誰耶答言
請某居士婦言我已先請比丘尼言爲辦
酥豆羹若先爲比丘作比丘食者不犯又比
丘尼往語居士婦言當請比丘爲請誰耶答
言請某居士婦言我已先請比丘尼言爲
辦雉肉鵽肉鶉肉若先爲比丘作比丘食者
不犯乃至教以少薑著食中若先爲比丘作
比丘食者不犯三十
竟
佛在舍衞國爾時有一居士以無常因縁故
亡失田宅家人死盡但有一兒在是中聞
説飯佛及僧者生忉利天即發是願我若飯
佛及僧者善作是願已復念我今無所有當
行客作爾時舍衞國有一富貴居士多有田
宅人民金銀財物種種福徳威相成就時
小兒往到其舍語居士言我爲汝客作居
士問言汝何所能答言我能書能讀書能
算數能相金銀錢相毛相絲綿絹相珠相能
坐金肆銀肆珠肆銅肆客作肆居士言汝一
歳作索幾許物答言千金錢居士言汝小
兒不知今世飢儉食尚難得何況索價是
小兒言我多技能如是上中下相共決
斷定雇金錢五百小兒言我應多得價直
我急故今與汝作當共言要歳盡一時償我
價居士聞已作是念自有作人作便索價語
是小兒言汝莫憂愁歳竟當一時與汝居
士安著肆上時是小兒好看市肆是居士先
不得大利今得再三倍是居士過一月已檢
校肆中得三倍利居士自念若以是物我
自在坐肆不得是利此客作人多有福徳
今得是利皆由小兒即將去著田上於田中
了了勤作好看守護先倉不滿今皆倍滿歳
竟看倉先不滿者今三倍滿居士復念即
以是田作處我自在中不得是利是小兒多
有福徳我倉藏滿皆是小兒力歳竟小
兒到居士所一時索價居士小避去作是
念是兒若得價者便捨我去是以小避非
不欲與是小兒數來索價居士言汝急索
價欲作何物答言居士我聞人説飯佛及僧
生忉利天以是故我一歳客作欲飯佛及
僧生忉利天居士聞是語即生信心是兒爲
他故能一歳受勤苦居士言欲何處作答
言欲祇桓中作是居士方便欲令好人入
其舍作是念已語小兒言祇桓中少釜
鑊瓫器薪草作人不如我家多有釜鑊瓫器
薪草作人種種具足正使乏少我當相助汝
請佛及僧來就我舍小兒即出居士舍向祇
陀林去爾時世尊晡時與無數大衆圍繞説
法時小兒遙見佛在樹林中善攝諸根成就
第一寂滅身出光焔如眞金聚端正殊特令
人心淨見已往到佛所頭面禮足在一面
坐佛爲小兒種種因縁説法示教利喜已默
然是小兒從坐起合掌白佛言願世尊明日
及僧受我請佛默然受是兒知佛默然受已
頭面禮足右遶而去還居士舍通夜辦種種
多美飮食爾時舍衞國節日早起白衣多持
猪肉乾糒與衆僧諸比丘受取甞看漸漸多
噉飽滿是小兒通夜辦多美飮食已早起敷
坐處往白佛言食具已辦佛自知時諸比
丘往居士舍佛自房住迎食分是小兒見僧
坐已自手行水持食欲著上座鉢中上座言
少著第二上座言莫多著第三上座言著
半如是展轉少與莫多與與半一切僧皆
悉作是語小兒往看飯處猶不大減次看
羹處亦不大減看瓫器中皆滿不減爾時小
兒至上座前言爲慈愍我故不食耶爲以世
儉故爲以我一歳客作勤苦故爲食不熟不
香不美故上座直性言我不以慈愍不以世
儉不以客作勤苦不以不熟不香不美故今
日舍衞城節日早起大得猪肉乾糒初欲少
甞漸漸飽滿是故食少小兒聞已愁憂心悔
我作食不具足或不得生忉利天上是小兒
出居士舍啼哭詣佛所説諸比丘食少爾時
世尊與大衆恭敬圍繞而爲説法佛遙見小
兒啼哭而來佛問小兒何以啼耶即以是
事向佛廣説佛語小兒汝疾還去隨諸比丘
能噉者與汝必得生忉利天小兒聞已大歡
喜作是念佛無異記我當生忉利天無疑
時小兒持食至上座所言是食香美少多取
復以一種與言是復大好少多取第二第三
皆如是勸小兒自手與多美飮食諸比丘自
恣飽滿已知僧攝鉢自手行水取小床坐衆
僧前欲聽説法上座説法已從坐起去諸比
丘隨次起去時舍衞城晡時有大海諸估客
至置寶物城外各相謂言當入城買飮食
即遣人求以二因縁故求不能得一以世
儉二以時熱食不留殘時買食人還語估客
至城中買食都不可得估客主言我於大海
險難初不乏食今至大城而不能得汝等更
往審諦遍求隨以何物方便令得是小兒先
啼向佛時多人見知是人語估客言某舍
今日多辦飮食而所用少汝往彼舍求食必
得估客往居士舍語守門者語汝家主有
大海估客今在門下時守門者即入白主
主言便入即入與坐共相問訊樂不樂居
士小默然便問汝何故來答言須食故來
居士言此是小兒飮食非我有也估客語小
兒言我等須飮食小兒言可得不須道價
今汝估客爲有幾許人答言有五百人盡
喚來入是人即往語估客主有飮食可得而
不須價估客主言我等飢乏若以貴價買
尚取何況直得皆當共去留人守物餘人皆
往入居士舍小兒令坐自手行水與多美
飮食自恣飽滿與多美飮食自恣飽滿已
是小兒知食竟攝器行水在一面坐時近
小兒邊有憍薩羅國大銅盂時估客主語小
兒言持此盂來小兒言何以故但取來即
持來著估客主前時估客主語諸估客言隨
何舍得如是好供養者應當以好物報償汝
若能者著此盂中時估客主衣角頭有珠直
十萬金錢解著盂中第二估客有珠直九
萬金錢如是有直八萬七萬六萬五萬四萬
三萬二萬一萬者著銅盂中溢滿一盂持
與小兒以是相與汝隨意用小兒言我直與
食不賣求價諸估客言我亦直與不以買食
我等所食幾許是一一珠多有所直小兒復
疑我若取物或不得生忉利天上語估客
主言小住待我問佛還估客言隨意小兒
出城往詣佛所頭面禮足在一面立以是事
向佛廣説佛言但取必得生忉利天上今
是華報果報在後聞是語已念言佛無異
語與我受記必得生忉利天即還到估客
所取是寶物是小兒忽然大富貴故即名爲
忽然居士所可客作居士家大富貴種種福
徳威相成就事事具足但無兒子惟有一
女端正姝妙是居士作是念是小兒姓不
減我但貧乏財今日所得財物我舍不及今
當與女作婦即自語婦婦言隨意是居士
即以女與如偈所説
　　　　有者皆盡　高者亦墮　合會有離　　　　
　　　　生者有死
以是因縁故是居士死波斯匿王聞已問言
是居士有兒不答言無兒有兄弟不答言無
有誰料理是家答言有一女婿善好有功
徳料理其家王言其家財物即與是人復
與舍衞城内大居士職位作是教已即用作
大居士職是諸比丘食後出城往詣佛所頭
面禮足在一面坐諸佛常法諸比丘食還以
如是語勞問比丘飮食多美衆僧飽滿不
佛以是語問諸比丘飮食多美衆僧飽滿不
諸比丘答言飮食多美衆僧飽滿以是事向
佛廣説佛以是事集比丘僧以種種因縁訶
責比丘云何名比丘數數食佛但訶責而
未結戒佛在維耶離爾時維耶離有一大
力大臣往詣佛所頭面禮足一面坐已佛以
種種因縁説法示教利喜示教利喜已默然
是大力大臣知佛種種示教利喜已從坐起
合掌白佛言世尊願佛及僧受我明日食佛
默然受大臣知佛受已即禮佛足右繞而去
還到自舍通夜辦種種淨潔多美飮食爾時
維耶離節日衆僧多得猪肉乾糒諸比丘受
已欲少甞看漸漸飽滿是人辦種種淨潔
多美飮食已早起敷座遣使白佛食具已辦
佛自知時諸比丘往大臣舍佛自房住迎
食分是大臣見僧坐已自手行水自持飯
與上座上座言莫多著第二上座言少著第
三上座言與半如是展轉莫多與少與與半
一切皆爾時是大臣往看飯處飯不大減
看羹處羹不大減看瓫盂器中皆滿不減爾
時大臣往上座所言何故不食爲慈愍我故
爲世儉故爲食不熟不香不美上座直實
言我不以慈愍故不以世儉不以不熟不
香不美故今是節日早起多得猪肉乾糒
初欲少甞漸漸飽滿是故食少大臣聞説是
事即發恚言收是好食去持猪肉乾糒來
與爾時使人即收好食持猪肉乾糒滿鉢與
大臣言食汝謂我家無是食耶諸比丘即時
慚愧不食不語大臣見已作是念好食尚不
能噉況噉麁食還使收去時大臣至上座
前言汝等好食尚不能噉何況麁食猪肉乾
糒世間宜法若受他請應待其食大臣自手
捉好食言是食香美可少多噉復捉餘食
言是食香美勝於前者可受食如是勸已一
切僧皆飽滿爾時大臣以淨潔多美飯食
自恣飽滿已自手行水知僧攝鉢竟取小
床坐僧前欲聽説法上座説法已從坐起去
諸比丘隨次第起去還詣佛所頭面禮足諸
佛常法比丘食還如是勞問飮食多美僧飽
滿不佛以是語問諸比丘飮食多美僧飽滿
不諸比丘言飮食多美衆僧飽滿以是事向
佛廣説佛以是事及先因縁集比丘僧種種
因縁訶責諸比丘云何名比丘數數食種種
因縁訶已語諸比丘以十利故與比丘結
戒從今是戒應如是説若比丘數數食波逸
提數數者食已更食波逸提者煮燒覆障
若不悔過能障礙道是中犯者若比丘數數
食波逸提不犯者不數數食
佛在王舍城爾時有一比丘於秋月時冷熱
病盛不能飮食羸痩無色佛見比丘羸痩無
色知而故問阿難何故比丘羸痩無色阿
難答言世尊是比丘秋月冷熱病盛不能
飮食是故羸痩無色佛以是因縁故集比丘
僧語諸比丘從今日憐愍利益病比丘故
聽三種具足食應食謂好色香味病比丘應
受一請不應受二請若一請處不能飽應
受第二請不應受第三請第二請處不能
飽滿應受第三請不應受第四請若第三
請處不能飽應受已漸漸食乃至日中從今
是戒應如是説若比丘數數食波逸提除
時時者謂病時是名時若人冷盛熱盛風
盛得食則止是中犯者若比丘無病數數
食波逸提若實病不犯佛在舍衞國爾時
諸比丘入舍衞城乞食時得有衣請食請主
言受我食者當以衣施諸比丘言佛未聽
我等爲衣故數數食諸比丘不知云何是事
白佛佛以是事集比丘僧種種因縁讃戒讃
持戒讃戒讃持戒已語諸比丘從今衣因縁
故聽諸比丘數數食從今是戒應如是説若
比丘數數食波逸提除時時者病時施衣
時是名時是中犯者若比丘有衣食請彼
有衣食來受請不犯食者亦不犯又比丘有
衣食請彼無衣食來受請不犯食者波逸
提又比丘有衣食請彼有衣食無衣食來受
請不犯食者波逸提若比丘無衣食請彼無
衣食來受請突吉羅食者波逸提又比丘無
衣食請彼有衣食來受請突吉羅食者不
犯又比丘無衣食請彼有衣食無衣食來受
請突吉羅食者波逸提若比丘有衣食無衣
食請彼有衣食無衣食來受請突吉羅食者
波逸提又比丘有衣食無衣食請彼有衣食
來受請突吉羅食者不犯又比丘有衣食無
衣食請彼無衣食來受請突吉羅食者波
逸提不犯者得多有衣食請一切有衣食
來不犯
佛在舍衞國爾時舍衞城節日多有飮食諸
居士作種種飮食持詣園中便入祇桓打
犍搥諸比丘問居士何因縁故打犍搥諸
居士言我於衆中請爾所比丘飮食諸比丘
言佛未聽節日在白衣會中數數食居士言
我等白衣法若嫁娶節日集會醼諸親族
知識我等貴重諸比丘更無天神勝沙門釋
子汝等必當受我會食諸比丘不知云何是
事白佛佛以是事集比丘僧種種因縁讃戒
讃持戒讃戒讃持戒已語諸比丘從今聽諸
比丘節日數數食彼與他竟受彼中何者與
他謂相食故作食齋日食月一日食十五
日食衆僧食別房食衆僧請獨請皆應與
他若五衆請食不應與他相者吉凶相也故作
者大徳比丘人爲之
供養也五衆者比丘尼六法
尼沙彌沙彌尼也三十一竟
佛在舍衞國爾時憍薩羅國諸居士作福徳
舍若有沙門婆羅門來是中宿者諸居士往
迎問訊禮拜湯水洗脚蘇油塗足給好床
榻臥具氈褥被枕明日與香美前食後食怛
鉢那恭敬供養爾時六群比丘從憍薩羅國
遊行向舍衞城到福徳舍諸居士即時出迎
問訊禮拜湯水洗脚蘇油塗足給好床榻臥
具氈褥被枕明日與香美前食後食怛鉢那
恭敬供養爾時六群比丘共相謂言今時惡
世飮食難得當小住此受樂作是念已即住
不去是中更有沙門婆羅門來欲宿者不相
容受是後來沙門婆羅門語主人言我等得
此宿不主人言好便入至六群比丘所欲宿
六群比丘言不得何以故我已先住六群
比丘素健多力客來不能共語諸居士瞋訶
責言諸沙門釋子自言善好有徳云何強住
福徳舍如王如大臣是中有比丘少欲知
足行頭陀聞是事心不喜向佛廣説佛以是
事集比丘僧知而故問六群比丘汝實作是
事不答言實作世尊佛以種種因縁訶責
云何名比丘福徳舍過一食佛種種因縁訶
已語諸比丘以十利故與比丘結戒從今是
戒應如是説若比丘福徳舍過一食波逸提
福徳舍法者是中應一夜宿應一食波逸
提者煮燒覆障若不悔過能障礙道是中
犯者若比丘福徳舍過一食波逸提若過一
夜宿不食者突吉羅若餘處宿是中食者波
逸提若一夜宿一食不犯福徳舍應
言一宿處
佛在舍衞國爾時長老舍利弗從憍薩羅國
遊行向舍衞國到福徳舍時風病發作是
念我若住中過一宿不食得突吉羅我寧
當去去已道中病更増劇漸漸遊行到舍衞
國詣佛所頭面禮足一面坐諸佛常法有客
比丘來以如是語問諸比丘忍不足不安
樂住不乞食不難道路不疲耶佛以是語
問舍利弗忍不足不安樂住不乞食不
難道路不疲耶舍利弗言世尊乞食易得
但不可忍道路疲極以是事向佛廣説佛以
是事集比丘僧種種因縁讃戒讃持戒讃戒
讃持戒已語諸比丘從今是戒應如是説若
比丘不病福徳舍過一食波逸提病者乃
至從一聚落至一聚落身傷破乃至竹葉所
傷皆名爲病是中犯者若比丘無病住福
徳舍過一食波逸提若過一宿不食者突
吉羅若餘處宿是中食波逸提不犯者一夜
宿一食若病若福徳舍是親里作若先請若
住福徳舍待伴欲入險道若多有福徳舍若
知福徳舍人留住皆不犯三十
二竟
十誦律卷第十二

十誦律卷第十三第二誦之七
　後秦北印度三藏弗若多羅譯　
九十波逸提之五
佛在舍衞國爾時有一婆羅門有女睞眼即
名睞眼夫家遣使來迎時女父母婆羅門
言小待作煎餅竟送時世飢儉是婆羅
門勤苦求煎餅具作餅跋難陀釋子常出入
其家語其大衆言隨我所入舍汝等皆隨
我入若我得食汝等亦次第得時跋難陀
釋子中前著衣持鉢入婆羅門舍與坐處
共相問訊樂不樂坐已是婆羅門一心恭敬
問訊跋難陀跋難陀是大法師有樂説辯才
爲説種種妙法主人得法味故作是言大徳
無有羹飯能噉是餅不答言汝等尚噉
我何以不能即與餅持出第二第三比
丘亦如是時餅器皆空夫家復更遣使喚睞
眼女婆羅門還遣使答言小待作餅竟送
更求煎餅具時跋難陀復共徒衆來爲説
種種法已復持餅去夫家第三復遣使來
喚睞眼女是婆羅門復答言小待作煎餅
竟送時夫疑瞋言是或不復來彼更娶
婦遣使語言我已娶婦汝莫復來婆羅門
聞是語愁憂瞋言沙門釋子乃爾不知厭
足施者不知量受者應知量我女婿先相
愛念以是因縁今便棄去是人瞋恨不能自
忍到祇桓向佛所欲説跋難陀事爾時佛
與百千萬衆圍繞説法漸漸近佛佛以慈心
力故彼瞋即除到佛所作是言世尊無有
是法女人所貴重物我女已失佛爲種種
因縁説法示教利喜示教利喜已默然婆羅
門聞佛種種因縁説法示教利喜已頭面禮
佛足右繞而去去不久佛以是事集比丘僧
知而故問跋難陀汝實作是事不答言實
作世尊佛種種因縁訶責云何名比丘不知
時不知量不知法若施者不知量受者應知
量佛但訶責而未結戒時佛故在舍衞國
爾時舍衞城中有估客衆用沸星吉日欲出行
他國有一估客是跋難陀釋子相識跋
難陀常出入其舍時跋難陀中前著衣持鉢
到其舍與坐處共相問訊樂不樂坐已估客
一心恭敬問訊跋難陀跋難陀是大法師有
樂説辯才爲説妙法是人得法味故言大徳
無有羹飯但有道中行糧麨能噉不答言
汝等尚能噉我何以不能即與麨持出第
二第三比丘亦如是估客麨器皆空是估
客往語估客主言我所有行糧沙門釋子悉
持去盡小待我更作糧食估客主言諸估
客欲沸星吉日去云何得住汝但辦糧徐徐
後來諸估客在前去者衆多故賊不敢發
是一估客辦糧已與少伴共入險道賊發奪
物殺是估客如是惡聲流布諸國作是言
釋種比丘食他行糧是估客險道爲賊所
殺一人語二人二人語三人如是展轉相
語諸沙門釋子比丘惡名流布滿舍衞城
是中有比丘少欲知足行頭陀聞是事心不
喜向佛廣説佛以是事集比丘僧知而故問
跋難陀汝實作是事不答言實作世尊佛以
種種因縁訶責云何名比丘不知時不知量
不知法若施者不知量受者應知量云何
令是估客險道中爲賊所殺種種因縁訶責
已語諸比丘以十利故與比丘結戒從今是
戒應如是説若比丘往白衣家自恣請多與
餅麨諸比丘須者應二三鉢取過是取者波




逸提二三鉢取已出外語餘比丘共分是
事應爾家者白衣家請多與者數數與
餅者小麥麺作大麥麺作粳米麺作大
重華餅小重華餅如是比諸清淨餅麨
者稻麨麥麨鉢者有三種上中下上鉢
者受三鉢他飯一鉢他羹餘可食物半羹下
鉢者受一鉢他飯半鉢他羹餘可食物半羹
若上下中間是名中鉢出外語餘比丘
共分者謂眼所見波逸提者煮燒覆障若
不悔過能障礙道是中犯者若比丘以上鉢
取者應取一鉢不應取二鉢取二鉢波逸
提若以中鉢取者極多取二鉢不應取三
若取三者波逸提若以下鉢取者極多取三
鉢不應取四若取四者波逸提出外見比
丘共分者善不共分者突吉羅三十
三竟
佛在舍衞國爾時長老迦留陀夷於夜闇時
有小雨墮雷聲電光中入白衣舍乞食時是
家中有一洗器女人出於電光中遙見迦留
陀夷身黒見已驚怖身毛皆竪即大喚言鬼
來鬼來以怖畏故即便墮胎迦留陀夷言姉
妹我是比丘非鬼也乞食故來時女人瞋
以惡語麁語不淨語苦語語比丘言使
汝父死母死種姓皆死使是沙門腹破禿
沙門斷種人著黒弊衣何不以利牛舌刀自
破汝腹乃於是夜闇黒雷電中乞食汝沙門
乃作爾許惡我兒墮死令我身壞迦留陀
夷於是家起如是過罪故即便出去以是
事向諸比丘説諸比丘以是事向佛廣説佛
以是事集比丘僧知而故問迦留陀夷汝實
作是事不答言實作世尊佛以種種因縁
訶責云何名比丘非時入白衣家乞食佛
言若比丘非時入白衣家何但得如是過
罪當復更得過於是罪從今諸比丘應一食
爾時諸比丘以一食故羸痩無色無力佛見
諸比丘羸痩無色無力知而故問阿難諸比
丘何故羸痩無色無力阿難答言世尊結
戒諸比丘應一食一食故諸比丘羸痩無
色無力佛以是事集比丘僧種種因縁讃
戒讃持戒讃戒讃持戒已語諸比丘從今聽
噉五種佉陀尼自恣食五種者謂根莖葉磨
果爾時諸比丘入王舍城乞食時有白衣
以蘆蔔葉胡荽葉羅勒葉雜食與諸比丘
諸比丘不食故不得飽滿復更羸痩無色無
力佛知故問阿難何以故諸比丘羸痩
無色無力阿難答言世尊聽諸比丘噉五
種佉陀尼食自恣受諸比丘入王舍城乞食
時有白衣以蘆蔔葉胡荽葉羅勒葉雜食
與諸比丘諸比丘不食不得飽滿故羸痩
無色無力佛聞已語諸比丘從今聽食五
種蒲闍尼食謂飯麨糒魚肉五種食自恣
受是諸比丘入王舍城乞食時諸白衣以蘆
蔔葉胡荽葉羅勒葉雜食與諸比丘諸比
丘不食復不飽故羸痩無色無力佛見諸比
丘羸痩無色無力知而故問阿難何故諸比
丘羸痩無色無力阿難答言世尊聽食五種
食諸比丘入城乞食時得蘆蔔葉胡荽葉
羅勒葉雜食與諸比丘諸比丘不食復不
飽滿故羸痩無色無力佛言從今聽食
五種似食自恣隨所雜謂糜粟穬麥莠子
迦師飯
佛在維耶離爾時有一居士到佛所頭面禮
足一面坐佛見居士一面坐已與説種種法
示教利喜示教利喜已默然是居士聞佛種
種因縁示教利喜已從坐起合掌言願佛及
僧受我明日食佛默然受居士知佛默然受
已即禮佛足右繞而去還歸自舍通夜辦
種種多美飮食晨起敷座處遣使白佛食具
已辦佛自知時諸比丘僧往居士舍佛自住
房迎食分居士知衆僧坐已自手行水自與
種種多美飯食自恣飽滿爾時維耶離諸比
丘多病有看病比丘先於僧中食竟迎病比
丘食分去諸病比丘有食者有不食者有
少食者是看病比丘先已食從坐處起更不
得食諸病比丘多有殘食棄僧坊内是時多
有烏鳥來噉是食作大音聲佛聞寺内多
烏鳥聲知而故問阿難何故僧坊内多有
烏鳥聲阿難答言世尊是維耶離諸比丘
多病有看病比丘先於僧中食竟迎病比丘
食分來諸病比丘有食者有不食者有少
食者是看病比丘先已食從坐處起更不得







食諸病比丘多有殘食棄僧坊内有烏鳥來
噉是食故作大音聲佛以是事集比丘僧種
種因縁讃戒讃持戒讃戒讃持戒已語諸比
丘從今以二利故聽受殘食法一者看病
比丘因縁故二者比丘有因縁食不足故以
十利故與比丘結戒從今是戒應如是説若
比丘食竟有從坐處起去不受殘食法若噉
食者波逸提噉者五種佉陀尼食者五種
蒲闍尼五種似食波逸提者煮燒覆障若
不悔過能障礙道是中犯者若比丘食竟
從坐起去不受殘食法若噉根食波逸提
若噉莖葉磨果皆波逸提若比丘食竟起去
不受殘食法若食飯者波逸提若食麨糒魚
肉皆波逸提若比丘食竟從坐起去不受
殘食法若食糜飯粟飯穬麥飯莠子飯迦師
飯皆波逸提從今聽受殘食法者諸比丘
不知云何受佛語諸比丘欲受殘食法者隨
所能食多少盡著鉢中知餘比丘食未竟
未起者從是人邊偏袒胡跪捉鉢言長老憶
念與我作殘食法若前比丘不少多取是食
者不名作殘食法若用是受殘食法若噉
若食波逸提若持鉢著地受殘食法者不名
爲受殘食法若用是受殘食法若噉若食
波逸提若以鉢著膝上受殘食法者不名爲
受若用是受殘食法者若噉若食波逸提
若相去遠手不相及受殘食法者不名爲受
殘食法若用是受殘食法者若噉若食波逸
提若以不淨食受殘食法者不名爲受殘食
法若用是受殘食法若噉若食波逸提若
以不淨肉受殘食法者不名爲受若用是受
殘食法者若噉若食波逸提若比丘欲噉五
種佉陀尼時用五種蒲闍尼受殘食法者
不名爲受若用是受殘食法者若噉若食
波逸提若欲食五種蒲闍尼時用五種佉
陀尼受殘食法者不名爲受若用是受殘食
法若噉若食波逸提若欲食五種似食時
用五種蒲闍尼受殘食法者不名爲受若
用是受殘食法若噉若食波逸提若比丘
受殘食法坐食餘五種食來若噉一一突吉
羅長老優波離問佛言世尊比丘有幾處
行時自恣幾住幾坐幾臥佛告優波離五
處比丘行時自恣五處立五處坐五處臥行
有五處者知行知供養知遮食知種種食壞
威儀立有五者知立知供養知遮食知種種
食壞威儀坐有五種知坐知供養知遮食
知種種食壞威儀臥有五者知臥知供養
知遮食知種種食壞威儀佛語優波離若比
丘行洗口時有檀越與五種食比丘應噉應
食應行受殘食法不應立不應坐不應臥若
立坐臥當知壞威儀不應受殘食法若受者
不名爲受若用是受殘食法若噉若食皆波
逸提若比丘彼行洗口已有檀越與五種
食比丘應噉應食應行受殘食法不應立不
應坐不應臥若立坐臥當知壞威儀不應受
殘食法若受者不名爲受若用是受殘食法
若噉若食波逸提若比丘彼行食時有檀
越與五種食比丘應噉應食應行受殘食法
不應立不應坐不應臥若立坐臥當知壞威
儀不應受殘食法若受者不名爲受若用是
受殘食法若噉若食波逸提若比丘彼行
食已有檀越與五種食比丘應噉應食應行
受殘食法不應立不應坐不應臥若立坐
臥當知壞威儀不應受殘食法若受者不名
爲受若用是受殘食法若噉若食皆波逸
提若立坐臥亦如是不犯者若比丘言小
住若言日時早若歠粥若飮若一切先
囑食不犯三十四
事竟
佛在舍衞國爾時憍薩羅國一住處有二比
丘是一比丘破戒缺漏無有慚愧不護細戒
第二比丘清淨持戒乃至小罪生大怖畏是
清淨比丘見彼犯罪常語彼言汝今犯如是
如是罪破戒比丘作是念我當何時見是
犯罪我當出之破戒比丘一時見持戒比丘
食已無自恣請故從坐起便持蒲闍尼
佉陀尼喚來共噉食持戒比丘不憶不
囑食便共噉食破戒比丘言長老汝得波
逸提罪問言何等波逸提答言汝食已無
自恣請便噉食持戒比丘言汝知我食已無
自恣請者何故喚我食答言汝常數數出
我罪時我作自念何時見汝犯罪當即出







之是故見汝食已無自恣請欲相惱故勸汝
令食是中有比丘少欲知足行頭陀聞是事
心不喜種種因縁訶責云何名比丘知他食
已無自恣請欲相惱故勸令食種種因縁
訶已向佛廣説佛以是事集比丘僧知而故
問是比丘汝實作是事不答言實作世尊佛
以種種因縁訶責云何名比丘知他食已無
自恣請欲相惱故勸令食佛種種訶已
語諸比丘以十利故與比丘結戒從今是戒
應如是説若比丘知比丘食已無自恣請欲
相惱故勸令食蒲闍尼佉陀尼以是因縁
無異者波逸提知者若比丘自知若從他
知若彼比丘自説噉者五種佉陀尼五種
蒲闍尼五似食勸令食者慇懃令食惱
者以瞋恚心出其過罪波逸提者煮燒覆障
若不悔過能障礙道是中犯者若比丘見餘
比丘食竟無自恣請教噉根食莖葉磨食果
食若教食五種蒲闍尼飯麨糒魚肉若教
食五似食糜粟穬麥莠子迦師小麥飯者
皆波逸提復有比丘教餘比丘非時噉食
若彼噉者倶波逸提有比丘教餘比丘非時
食若彼食者倶波逸提有比丘教餘比丘
偸奪他物若偸奪者隨物倶得罪有比丘教
餘比丘奪人命若奪命者倶波羅夷若比
丘教餘比丘殺生草木若殺者倶波逸提若
比丘教餘比丘拽他出房若拽出者倶波逸
提若比丘教餘比丘強敷臥具若敷者倶得
波逸提若比丘教餘比丘用有蟲水灑草灑
泥若用者倶波逸提若比丘教餘比丘取
有蟲水飮若取飮者倶波逸提若比丘
教餘比丘與裸形外道男女飮食若與者倶
波逸提若比丘教餘比丘空地燃火若燃者
倶波逸提若比丘教餘比丘自手取金銀若
取者倶波逸提若比丘教餘比丘奪畜生命
若奪者倶波逸提若比丘教餘比丘藏是比
丘衣鉢若藏者倶波逸提若比丘教餘比丘
自手掘地若掘者倶波逸提若比丘教餘比
丘噉殘宿食若彼噉者倶波逸提云大比丘未手
受食而共食
宿者名曰内宿噉此食者突吉羅已手受擧共宿
者名殘宿食噉此食者波逸提三十五事竟
佛在王舍城爾時阿闍世王諸大臣將帥信
提婆達是諸人民爲助提婆達比丘作供
養前食後食怛鉢那諸有年少比丘出家不
久者提婆達以鉢鉤鉢多羅大揵瓷小
揵瓷衣鉤禪鎭繩帶匙筋鉢支扇蓋革屣
隨比丘所須物皆誑誘之提婆達自共百
比丘或二百三百四百五百比丘恭敬圍繞入
王舍城別受好供養前食後食怛鉢那諸有
上座長老比丘得佛法味久修梵行是諸比
丘入城乞食得宿冷飯或不得或得臭麨或
不得如是麁食或飽不飽是中有比丘少
欲知足行頭陀聞是事心不喜種種因縁訶
責云何名比丘自共百人二百三百四百五
百比丘恭敬圍繞別受供養前食後食怛鉢
那諸有上座長老比丘得佛法味久修梵行
是諸比丘入城乞食得宿冷飯或不得或得
臭麨或不得如是麁食或飽不飽種種因縁
訶已向佛廣説佛以是事集比丘僧佛以
種種因縁訶責云何名比丘自共百人二百
三百四百五百比丘恭敬圍繞別受供養前
食後食怛鉢那諸上座長老比丘得佛法味
久修梵行是諸比丘入城乞食得宿冷飯或
不得或得臭麨或不得如是麁食或飽不
飽種種因縁訶已語諸比丘從今以二利
因縁故遮別衆食聽三人共食一利者隨護
檀越以憐愍故二利者破諸惡欲比丘力勢
故莫令惡欲人別作衆別作法與僧共諍以
十利故與比丘結戒從今是戒應如是説若
比丘別衆食波逸提別衆食者極少乃至四
比丘共一處食波逸提者煮燒覆障若不
悔過能障礙道是中犯者若四比丘別衆
食波逸提若三比丘別共一處食第四人取
食分不犯
佛在王舍城爾時諸病比丘以乞食因縁故
苦惱疲悴城中有居士見已問言汝等苦
惱耶答言苦惱何因縁故答言我等有病
以乞食因縁故苦惱諸居士言汝等病者我
今請汝諸有病者來我舍食諸比丘言佛未
聽病因縁故別衆食諸比丘不知云何是事
白佛佛以是事集比丘僧種種因縁讃戒讃
持戒讃戒讃持戒已語諸比丘從今聽諸病
比丘別衆食從今是戒應如是説若比丘別
衆食波逸提除因縁因縁者病時病者
若比丘風冷熱盛是名爲病是中犯者若




比丘無病別衆食波逸提病者不犯
佛在舍衞國爾時諸比丘作衣時到是諸比
丘早起求染衣具薪草煮染漉出揚冷出所
染衣如是中間食時轉近行乞食不得因是
苦惱城中有居士見已問言汝等苦惱耶答
言苦惱何因縁故我等作衣時到早起求
索染衣具薪草煮染漉出揚冷出所染衣
如是中間食時轉近乞食不得以是因縁
故苦惱諸居士言我今請汝諸作衣者來
我舍食諸比丘言佛未聽我爲作衣故別衆
食諸比丘不知云何是事白佛佛以是事
集比丘僧種種因縁讃戒讃持戒讃戒讃
持戒已語諸比丘從今聽比丘作衣時到諸
作衣者別衆食從今是戒應如是説若比丘
別衆食波逸提除因縁因縁者病時作衣
時是中犯者若比丘作衣時未到別衆食波
逸提作衣時到別衆食不犯
佛在舍衞國爾時諸比丘從憍薩羅國遊行
向舍衞城彼國地平諸聚落遠遙看似近諸
比丘欲從前聚落乞食至聚落時日已中
到當乞食時日已過諸比丘斷食故苦
惱是聚落中諸居士見已問比丘言汝等苦
惱耶答言苦惱何因縁故我從憍薩羅國
向舍衞城遙看聚落謂近欲至乞食時日
便過中不得食故苦惱諸居士言我今請汝
等諸欲行者來我舍食諸比丘言佛未聽行
因縁故別衆食諸比丘不知云何以是事白
佛佛以是事集比丘僧種種因縁讃戒讃持
戒讃戒讃持戒已語諸比丘從今聽諸行比
丘別衆食從今是戒應如是説若比丘別衆
食波逸提除因縁因縁者病時作衣時行
時行者極近至半由延若往若來是中犯
者若比丘昨日來今日食者波逸提明日行
今日食波逸提即日行極少半由延若往
若來若別衆食不犯
佛在舍衞國爾時諸比丘後憍薩羅國載船
向舍衞國是船行近聚落時諸比丘語船師
言廻船向岸我欲乞食即廻船向岸諸比
丘出船入聚落家家求食已出聚落食食已
洗手洗口洗鉢卷衣著嚢中如是中間船
去已遠諸比丘即從歩道行逐船値師子
難虎狼難熊羆難從非道去有棘刺竹刺刈
草刺走逐船時脚痛苦惱是岸上有居士見
已問比丘言汝苦惱耶答言苦惱何因縁
故我等先載船向舍衞國船近聚落我等語
船師言廻船向岸我欲乞食即時向岸我等
出船入聚落家家求食已出聚落食食已洗
手洗口洗鉢卷衣著嚢中爾時船去已遠
即從道行逐船値師子難虎狼難熊羆難
若從非道行有棘刺竹刺刈草刺走逐船脚
痛苦惱諸居士言我今請汝諸船行者來
我舍食諸比丘言佛未聽船行因縁故別
衆食諸比丘不知云何以是事白佛佛以
是事集比丘僧種種因縁讃戒讃持戒讃戒
讃持戒已語諸比丘從今聽諸船行比丘別
衆食從今是戒應如是説若比丘別衆食波
逸提除因縁因縁者病時作衣時道行時
船行時船行者極近至半由延若往若來是
中犯者若比丘昨日來今日食者波逸提明
日行今日食者波逸提即日行極少半由延
若往若來別衆食不犯
佛在王舍城爾時王舍城内有大衆集佛與
千二百五十比丘倶是中諸比丘入城乞食
諸居士但能與二三比丘食更不能與即閉
門言極多誰能爲與後來乞食比丘不得
故苦惱有居士見已問比丘言汝等苦惱耶
答言苦惱何因縁故諸比丘言是王舍城有
大衆集故諸比丘前乞食者二三人得諸
居士即閉門言是極多誰能爲與我等後來
乞食不得是故苦惱諸居士言我今請汝諸
有大衆集因縁者來我舍食諸比丘言佛未
聽大衆集因縁故別衆食諸比丘不知云何
是事白佛佛以是事集比丘僧種種因縁讃
戒讃持戒讃戒讃持戒已語諸比丘從今聽
諸比丘有大衆集因縁者別衆食從今是戒
應如是説若比丘別衆食波逸提除因縁因
縁者病時作衣時道行時船上行時大衆集
時大衆集者極少乃至八人四舊比丘四
客比丘共集以是因縁故令聚落中諸居
士不能供給諸比丘飮食是中犯者若比
丘減八人集時別衆食波逸提若八人若過
八人集時不犯
佛在王舍城爾時瓶沙王舅於阿耆維外
道中出家是舅作是念我外甥瓶沙王深
敬佛及弟子我爲是王故當請佛及弟子
作一食是外道便入王舍城求米麺胡麻
小豆諸居士問言欲作何等答言我外甥
深敬佛我欲令歡喜故欲請佛及弟子作一
食諸居士信佛法故故多與米麺得已
出城見一比丘即便語言汝能爲我請
佛及爾所弟子明日至我舍食不比丘答
言佛未聽我等受沙門別衆食彼言倶是
出家人何故不聽有何不可我亦不敬汝
等但爲外甥敬佛欲令歡喜故爲汝等作
食時外道作是念我當辦具飮食若佛與弟
子來者當與若不來者當用作酒自飮是比
丘不知云何以是事白佛佛以是事集比丘
僧種種因縁讃戒讃持戒讃戒讃持戒已語
諸比丘從今聽沙門因縁故別衆食從今是
戒應如是説若比丘別衆食波逸提除因縁
因縁者病時作衣時道行時船行時大衆集
時沙門請時沙門者名阿耆維尼揵子老
弟子略説除佛五衆餘出家人皆名沙門
是中犯者若沙門請比丘白衣手持食與是
比丘受請不犯食者波逸提若白衣請比丘
沙門手持食與是比丘受請故突吉羅食者
不犯若白衣請比丘白衣手持食與受請故
突吉羅食者波逸提不犯者若沙門請沙
門手持食與若受請若食不犯三十
六竟
佛在舍衞國爾時節日至諸居士辦種種
好飮食出城入園林中爾時十七群比丘自
相謂言可共到彼園中看去皆言可爾即
自洗浴莊嚴面目香油塗髮著新淨衣到園
林中一處立看是十七群比丘端正姝好多
人敬愛諸居士見共相謂言看是諸出家
年少端正姝好皆言實爾諸居士歡喜故
持種種好酒食與言汝能噉不答言汝等
尚能我何以不能是十七群比丘多得
飮食已醉亂迷悶食後搖頭掉臂向祇桓
作是言我等今日極好快樂有福徳無有衰
惱爾時諸比丘在祇桓門間空地經行聞
是音聲諸比丘問言汝今何故言我等今日
極快樂有福徳無衰惱時十七群比丘即廣
説上事是中有比丘少欲知足行頭陀聞是
事心不喜種種因縁訶責云何名比丘非時
飮食種種因縁訶已向佛廣説佛以是事
集比丘僧知而故問十七群比丘汝實作是
事不答言實作世尊佛種種因縁訶責十七
群比丘言云何名比丘非時飮食種種因縁
訶已語諸比丘以十利故與比丘結戒從
今是戒應如是説若比丘非時噉食波逸提
非時者過日中至地未了是中間名非時噉
者五種佉陀尼食者五蒲闍尼若五似
食波逸提者煮燒覆障若不悔過能障礙
道是中犯者若比丘非時噉根食波逸提
若噉莖葉磨果皆波逸提若比丘非時食飯
麨糒魚肉皆波逸提若比丘非時食五似食
糜粟穬麥莠子迦師皆波逸提若比丘非
時中非時想食波逸提非時中時想食波逸
提非時中疑食波逸提若時中非時想食
突吉羅時中疑食突吉羅時中時想食不犯
三十
七竟
佛在舍衞國爾時有比丘名曰上勝受乞
食法是人日日乞二分食一分即噉一分
持還至自房舍著石上曬明日洗手從淨人
受噉爾時佛共阿難遊行諸比丘房到是上
勝比丘房所見石上曬飯佛知故問阿難是
石上阿誰曬飯阿難答言世尊是房中有比
丘名上勝受乞食法乞二分食一分即噉
一分持來著石上曬明日洗手從淨人受噉
是故曬飯佛問阿難諸比丘噉擧宿殘食
耶答言實噉佛以是事集比丘僧知而故問
上勝比丘汝實作是事不答言實作世尊
佛以種種因縁訶責云何名比丘噉擧宿殘
食種種因縁訶已語諸比丘以十利故與比
丘結戒從今是戒應如是説若比丘擧殘宿
佉陀尼蒲闍尼噉者波逸提擧殘宿食者
若大比丘今日手所受食擧至明日名擧
殘宿食食者五種佉陀尼五種蒲闍尼五
似食波逸提者煮燒覆障若不悔過能障礙
道是中犯者若比丘噉擧宿根食波逸提
若噉莖葉磨果皆波逸提若食擧宿飯麨糒
魚肉皆波逸提若食擧宿麋粟穬麥莠子
迦師飯皆波逸提若比丘樹生淨地垂在
不淨地若果墮不淨地若比丘内宿噉是果
者突吉羅若樹生不淨地垂在淨地若果墮
淨地若比丘以草竹葉以瓦取是果擧宿明
日噉者波逸提若比丘樹生淨不淨地若果
墮竹上若墮維多羅枝上摩留多枝上取
果内宿噉者突吉羅淨地法佛在時
已捨三十八竟
佛在舍衞國爾時長老摩訶迦羅受一切糞
掃物法是人持糞掃僧伽梨欝多羅僧安陀
衞糞掃鉢糞掃杖糞掃革屣糞掃食云何持
糞掃僧伽梨若巷中若死人處糞掃中有段
弊衣取持水上淨浣治作僧伽梨欝多羅僧
安陀衞亦如是糞掃鉢者若巷中死人處糞
掃中有棄弊器取持水上洗治受用糞掃杖
者若巷中死人處糞掃中棄杖取持水上洗
治畜用糞掃革屣者若巷中死人處糞掃中
有棄革屣取持水上淨洗縫治畜用糞掃食
者若巷中死人處糞掃中有棄羅蔔葉胡荽
葉羅勒葉若臭糒自手取持至水上淨洗治
已便食是名糞掃食是長老受死人處住法
樂住死人處若國中有疫病死時便不入城
求食但噉死人所棄飮食若無疫病死時則
入城求食是比丘身體肥大多脂血肉強壯
多力是比丘一時入城求食守門人見作是
念言是比丘有疫病死時不來入城求食無
疫病時便來入城是比丘身體肥大多脂血
肉強壯多力此人必噉人肉一人語二人二
人語三人如是展轉惡名流布滿舍衞城言
沙門釋子噉人肉是中有比丘少欲知足行
頭陀聞是事心不喜向佛廣説佛以是事集
比丘僧以種種因縁訶責云何名比丘不
從他受飮食著口中佛但訶責而未結戒是
長老摩訶迦羅得世俗禪定受死人處住法
樂住死人處爾時舍衞國有一居士親里
死送向死人住處諸居士見是比丘言此是
噉人比丘我等今日送是死人親里去後必
當爲比丘所噉棄死人已諸居士屏處立看
是比丘作是念是中所有菜葉乾糒莫令烏
鳥來汚即起往守諸居士言是比丘起已去
已近已取已食已諸居士定謂沙門釋子噉人
肉一人語二人二人語三人如是展轉惡名
流布滿舍衞城沙門釋子實噉人肉是中有
比丘少欲知足行頭陀聞是事心不喜向佛
廣説佛以是事集比丘僧種種因縁訶責云
何名比丘不受食著口中種種因縁訶已語
諸比丘以十利故與比丘結戒從今是戒應
如是説若比丘不受食著口中波逸提不受
食者不從男女黄門二根人受波逸提者
煮燒覆障若不悔過能障礙道是中犯者
若比丘不受飮食著口中波逸提隨爾所
著口中口口波逸提
爾時諸比丘聞佛結戒欲洗口須水楊枝求
淨人受不時得辛苦諸比丘不知云何以
是事白佛佛以是事集比丘僧讃戒讃持
戒讃戒讃持戒已語諸比丘從今是戒應如
是説若比丘不受食著口中波逸提除水及
楊枝是中犯者有五種若是非時不與不
受不作淨不淨非時者過日中後至地未了
是名非時不與者若男女黄門二根人不與
是名不與不受者不從他受若男女黄門
二根人是故名不受不作淨者不作火淨
刀淨爪淨鸚鵡𭉨淨是名不作淨不淨者是
飮食不淨若與不淨食和合若比丘非時不
與不受不作淨不淨噉此食者五種罪若時
不與不受不作淨不淨噉此食者四罪若
時與不受不作淨不淨噉此食者三罪若時
與受不作淨不淨噉此食者二罪若時與受
作淨不淨噉此食者一罪若時與受作淨淨
噉此食者不犯不淨食中噉擧殘宿不淨食
波逸提人肉不淨偸蘭遮大比丘手觸不淨
噉者突吉羅三十
九竟
佛在迦維羅衞國爾時摩訶男釋往詣佛所
頭面禮佛足一面坐佛以種種因縁示教
利喜示教利喜已默然摩訶男聞佛種種
因縁示教利喜已從坐起合掌白佛言願佛
及僧受我明日請佛默然受知佛受已禮
佛足右繞而去還自舍通夜辦種種多美飮
食煮藥草乳汁辦已早起敷坐處遣使白
佛食具已辦唯聖知時佛及衆僧往入其舍
就座而坐摩訶男見佛坐已自手行水自
手與粳米飯香藥乳汁爾時六群比丘以藥
乳汁澆粳米飯盛滿鉢置在前更望得摩訶
男作是念誰食不食誰少不少作是念已
便看見六群比丘盛滿鉢香藥乳汁澆飯
在前不食問言何故不食答言有生乳
不摩訶男言是藥草乳汁香美並食有生
乳者當更相與又問有酪不有熟酥有生
酥有油魚肉脯不答言是乳香美用好藥
草煮並可用食有酪熟酥生酥油魚肉
脯者當與諸六群比丘瞋語摩訶男言汝
欺佛誑佛及僧汝不能辦好飮食者何以
請佛及僧若餘人請者當隨意與多美飮食
如此熟乳何處不得是摩訶男性善不瞋
不驚諸行食人嫉妬瞋恚沙門釋子自言
善好有徳是釋摩訶男深敬佛及僧云




何現前訶罵佛見諸比丘作是惡事爲諸白
衣所訶見已默然爾時摩訶男以多美飮
食與衆僧自恣飽滿見擧鉢已自手行水
取小床坐佛前欲聽説法佛以種種因縁説
法示教利喜示教利喜已從坐起去爾時佛
食後以是事集比丘僧以種種因縁訶責六
群比丘云何名比丘是摩訶男深敬佛法
衆僧現前以麁語訶罵種種因縁訶已語
諸比丘以十利故與比丘結戒從今是戒
應如是説若比丘不病白衣家中有如是美
食乳酪生酥熟酥油魚肉脯自爲索如是食
者波逸提家者白衣舍名家美飮食者乳
酪生酥熟酥油魚肉脯病者風發冷發
熱發若噉此食者病差除是因縁名曰
不病波逸提者煮燒覆障若不悔過能障
礙道是中犯者若比丘不病自爲索乳得
者波逸提不得突吉羅不病自爲索酪生
酥熟酥油魚肉脯得者波逸提不得突
吉羅不病自爲索飯羹菜得者突吉羅不
得者亦突吉羅若索酪汁酪漿酪滓得者突
吉羅不得者亦突吉羅不犯者若病若親
里若先請若不索自與不犯四十竟
第二誦竟
十誦律卷第十三

十誦律卷第十四第三誦之一
　後秦北印度三藏弗若多羅譯　
九十波逸提之六
佛在拘睒彌國爾時長老闡那用有蟲水
諸比丘語闡那言莫用有蟲水多少蟲
死闡那言我用水不用蟲諸比丘言汝知
水有蟲不答言知若知者何以用答言
我自用水不用蟲是中有比丘少欲知
足行頭陀聞是事心不喜種種因縁訶責
云何名比丘於衆生中無憐愍心種種因
縁訶已向佛廣説佛以是事集比丘僧知而
故問闡那汝實作是事不答言實作世尊佛
以種種因縁訶責闡那云何名比丘知水
有蟲故自取用於衆生中無憐愍心種種
因縁訶已語諸比丘以十利故與諸比丘
結戒從今是戒應如是説若比丘知水有蟲
用者波逸提知者若自知若從他聞蟲者
若眼所見若漉水嚢所得波逸提者煮燒覆
障若不悔過能障礙道是中犯者若比丘知
水有蟲用者隨所有蟲死一一波逸提若
比丘用有蟲水煮飯羹粥湯染隨爾所蟲死
一一波逸提若用有蟲水洗手洗脚洗
口面目洗身隨爾所蟲死一一波逸提若
有蟲水中有蟲想用波逸提有蟲水中無蟲
想用波逸提有蟲水中疑用波逸提無蟲
水中有蟲想用突吉羅無蟲水中疑用突吉
羅無蟲水中無蟲想用不犯四十
一竟
佛在舍衞國爾時跋難陀釋子常出入一家
時跋難陀中前著衣持鉢到是家坐已問訊
樂不樂是居士娶婦未久欲手摩觸婦
言莫爾比丘在此居士自念若我住者比
丘終不時去居士語婦與比丘食答言爾
居士即出婦語比丘言受是飯麨跋難陀
言日早小住時到當受居士意謂比丘已
去入欲近婦見比丘故在居士作是念若
我在者比丘不去語婦言與比丘食答言
爾居士即出婦復持飯麨與語比丘受跋
難陀言小住日時早時到當受居士復
念比丘必去入已故見即發瞋言用是
比丘爲我於家中自所欲作不得自在跋難
陀如是惱居士已便出去食後向諸比丘説
我今日故惱是居士是中有比丘少欲知足
行頭陀聞是事心不喜種種因縁訶責云
何名比丘有食家中強坐種種因縁訶已
向佛廣説佛以是事集比丘僧知而故問跋
難陀汝實作是事不答言實作世尊佛以
種種因縁訶責云何名比丘有食家中強
坐種種因縁訶已語諸比丘以十利故與
諸比丘結戒從今是戒應如是説若比丘有







食家中強坐者波逸提有食者女人名男
子食家者白衣房舍波逸提者煮燒覆障
若不悔過能障礙道是中犯者若比丘有
食家中強坐波逸提若起還坐隨得爾所
波逸提不犯者若斷婬欲家若受齋家若
更有所尊重人在座若是舍多人出入不犯
四十
二竟
佛在舍衞國爾時跋難陀釋子常出入一家
中前著衣持鉢往到其舍閉門戸向獨與一
女舍内相近坐時有一乞食比丘早起著衣
持鉢入城乞食次到是家門前立彈指時跋
難陀釋子見乞食比丘是乞食比丘不見跋
難陀跋難陀語居士婦與是比丘食女人
作是念必是跋難陀相識即取鉢與滿粳米
飯以好羹澆上乞食比丘得已持去女人還
入跋難陀問言與比丘食耶答言已與
跋難陀言善此好比丘跋難陀食後還祇
桓見乞食比丘作是念莫使我空作恩分語
彼比丘言汝今日至某家乞食不答言到
得好食不答言得汝知不我教與汝比丘問
言汝爾時在何處答言在房内乞食比丘
以是事向諸比丘説是中有比丘少欲知足
行頭陀聞是事心不喜種種因縁訶責云何
名比丘有食家獨與一女人強坐舍内種種
因縁訶已向佛廣説佛以是事集比丘僧
知而故問跋難陀汝實作是事不答言實作
世尊佛以種種因縁訶責云何名比丘有
食家中獨與女人強坐舍内如是訶已爲説
本生因縁佛語諸比丘過去世時有狗捨
自家至他家乞食入他家時身在門内尾在
門外時主人居士打不與食狗詣衆官言是
居士我至其家乞食不與我食反更打我我
不破狗法衆官問言狗有何法答言我在
自家隨意坐臥到他家時身入門内尾在門
外衆官言喚居士來時即將來問言汝實
打是狗不與食耶答言實爾衆官言如是因
縁者由來未有即問狗言此人應云何治狗
言與此舍衞城内大居士職位何以故答
言我昔在此舍衞城中作大居士以身口
作惡故受是弊狗身是人惡甚於我若令是
人有力勢者極當作惡令入地獄極受苦
惱更以何事治能劇於是佛言畜生尚知入
他家法有齊限何況於人而不知法種種因
縁訶已語諸比丘以十利故與諸比丘結戒
從今是戒應如是説若比丘食家中獨與一
女人舍内強坐波逸提有食家者女人名
男子食獨者即一比丘一女人更無第三
人深處坐者深入乞食比丘所不見處波
逸提者煮燒覆障若不悔過能障礙道是
中犯者若比丘有食家中獨與一女人共
坐三事起一波逸提一者有食家二者獨共
一女人三者深處坐若從坐起還坐更得
三事起一波逸提隨起還坐隨得爾所
波逸提若閉戸向外有作淨人者波逸
提若開戸向外有作淨人者突吉羅若
開戸向内有作淨人者不犯四十
三竟
佛在舍衞國爾時毘羅然國有婆羅門王名
阿耆達以因縁故向舍衞國宿一居士舍
問是居士言是舍衞城頗有沙門婆羅門爲
大衆師多人所敬皆言好人耶我當時時
往見親近或令我心清淨歡喜居士言有
沙門瞿曇出釋種中以信出家剃除鬚髮著袈
裟得阿耨多羅三藐三菩提汝當時時往見
親近或令汝心清淨歡喜問言瞿曇沙門今
在何處我當往見答言瞿曇沙門在舍衞
城祇桓精舍聞已出居士舍往詣祇桓爾
時佛與無量百千萬衆圍繞説法阿耆達王
遙見佛在林間端正殊特諸根寂滅身出
無量光焔如眞金聚至小道口下乘歩進
前詣佛所問訊畢一面坐佛見坐已種種因
縁説法示教利喜示教利喜已默然時阿
耆達聞佛説法示教利喜已白佛言世尊
願佛及僧受我毘羅然國夏安居一時佛作
是念我先世果報必應當受作是念已默然
受請是婆羅門知佛默然受已即從坐起右
繞而去是婆羅門所有因縁事竟還毘羅然
國到自舍爲佛及僧辦夏四月多美飮食爾
時阿耆達王語守門者我欲夏四月斷外人
客安樂自娯外事好醜一不得白時守門
者受勅如教佛知安居時到以是因縁集比
丘僧告諸比丘今當往詣毘羅然國安居諸
比丘言受教於是世尊與五百比丘倶入
其國其國信邪先無精舍城北有勝葉樹林




其樹茂好地甚平博佛與大衆止此林中彼
邑狹小人衆少信乞食難得佛夜過已會僧
會僧已勅諸比丘汝等當知此邑狹小人衆
少信乞食難得若欲此安居者住不者隨
意是時舍利弗獨往不空道山中受天王釋
夫人阿須輪女舍脂請夏四月安居天食供
養時佛與五百比丘少一人在毘羅然國安
居彼諸居士及婆羅門以少信心供養佛及
僧至五六日便止諸比丘行乞食時極苦難
得長老大目揵連白佛言世尊有樹名閻
浮因此樹故地名閻浮提欲取此果與大
衆食近閻浮樹有訶梨勒林有阿摩勒
果欝單曰有自然粳米忉利天上有食
名修陀皆欲取來以供大衆有甘地味我
以一手擎諸衆生一手反地令諸比丘取地
味噉願皆聽許佛語目連汝雖有大神力
諸比丘惡行報熟不可移轉皆不聽許是
國清涼水草豐茂時有波羅奈國諸牧馬人
隨逐水草來到此國諸牧馬人信佛心淨見
諸比丘行乞食時極苦難得語諸長老言極
辛苦耶答言極苦皆言我等知汝極苦乞
食難得今糧食盡正有馬麥汝能噉不諸
比丘言佛未聽我等食馬麥諸比丘不知云
何以是事白佛佛言馬屬看馬人若諸
看馬人能以好草醎水食馬令肥此麥自在
應受是馬有五百匹比丘有五百少一人
一馬食麥二斗一斗與比丘一斗與馬
中有良馬食麥四斗二斗與佛二斗與良
馬阿難取佛麥分并自分入聚落中到一女
人前讃佛功徳佛有如是念定智慧解脱知
見大慈大悲有一切智三十二相八十種好
身眞金色項有圓光有梵音聲視之無厭
若不出家應作轉輪聖王我與汝等一切皆
屬今出家得阿耨多羅三藐三菩提未度者
度未解者解未滅者滅未度生老病死憂
悲苦惱者度以小因縁在此安居汝持此
麥爲佛作飯女即答言我家多事不能得作
時有一女聞佛功徳即生敬心如是人者世
未曾有語阿難言我與作飯及作汝分更
有善徳持戒比丘若有力者亦當與作女
即作飯持與阿難阿難深心敬佛如是思惟
佛爲王種常御肴膳今此麁惡何能益身作
是念已行水授飯見佛食之悲哽情塞佛
知其意而欲釋之曰汝能噉此飯不答言
能噉受而食之滋味非常實是諸天以味加
之欣悦無量悲塞即除佛食已訖阿難行
水澆手攝衣鉢白佛言世尊今倩一女作
飯不肯傍有一女不倩自作佛語阿難不作
飯者所應當得則不能得若作飯者應
作轉輪王第一夫人自作飯者此福無量若
使不作餘福此徳廣大乃至解脱是時世
尊宿行未除一時之中無有知佛及僧於毘
羅然國噉馬麥者爾時魔王化作諸比丘飯
食盈長齎向諸國道路逢者問言汝從何
來答言毘羅然國來諸居士言佛在彼住
有供養不答言彼常有大會肴膳盈長我
所持者是彼遺餘
爾時世尊宿行已畢十六大國咸聞世尊與
五百比丘毘羅然國三月食馬麥諸國貴人
長者居士大富商人備衆供具種種肴膳車
駄充滿來迎世尊如親遠至時有七日未
至自恣佛知故問阿難自恣餘有幾日阿
難答言餘有七日佛告阿難汝行入城語
阿耆達佛言我於汝國安居已竟欲遊行
諸國諸比丘言世尊是婆羅門於佛衆僧有
何恩徳在此安居窮乏困極而與之別佛
言此婆羅門雖無恩徳賓主之法宜應與
別阿難受教與一比丘倶到門下語守門
人可白汝王阿難在外時守門者思惟念言
阿難名吉清旦聞之不白王者是爲不祥時
阿耆達早起沐頭著白淨衣獨坐中堂守門
者白阿難在外婆羅門相法名吉則喜即
語令前誰遮阿難即入與坐相問訊已問
阿難言汝何故來答言佛遣我來語汝我
夏三月住汝國界安居已竟當遊行餘國阿
耆達驚言阿難瞿曇沙門在毘羅然國夏住
耶阿難言然婆羅門言云何得住誰所供
給阿難答言窮乏困極佛及衆僧三月食馬
麥時阿耆達始自覺悟憶前請佛及僧夏四
月住供具已備云何令佛及僧三月食馬麥







如是惡聲流布諸國當言阿耆達長夜惡
邪憎嫉佛法令佛及僧極受苦困即語
阿難沙門瞿曇可得悔過留不阿難言不得
時阿耆達慚愧憂惱熱悶躄地時宗親以水
灑面扶起乃醒親里喩言汝莫愁憂我當
與汝懺謝瞿曇強請留住若不肯住當齎飮
食隨後逐送若有乏時當以供養時阿耆達
即與宗親共詣佛所懺悔請住佛自思惟
若我不受者當吐熱血死佛憐愍故受請
七日時阿耆達作是思惟此四月供具云何
七日能盡佛自恣竟欲越祇國二月遊行
越祇國人聞佛當來各設供具我今日汝明
日如是次第竟於二月佛自恣已向越祇
去阿耆達齎諸供具隨送佛去若乏少時
當以供養諸越祇人聞已共作要令若佛來
者各自當日辦具小食時食中後含消漿
飮勿令乏少莫使異人間錯其間阿耆達知
佛宿處先往施設言我今日供若明日供
諸越祇人不聽使作語阿耆達汝長夜惡
邪是佛怨家故惱佛及僧今欲悦他意故
便作是語我今日供若明日供汝有何事
爾許時令佛及僧三月食馬麥今求供日
阿耆達聞是語已慚愧愁憂在一面立看衆
僧爲少何物我當與之値時無粥即作種
種粥酥粥胡麻粥油粥乳粥小豆粥摩沙
豆粥麻子粥清粥辦已奉佛佛言與衆僧衆
僧不受佛未聽我等食八種粥以是事白佛
佛言從今日聽食八種粥粥有五事益身一
者除飢二者除渇三者下氣四者除臍下
冷五者消宿食時阿耆達自思惟我夏四月
安樂自娯若復二月逐沙門瞿曇者以我一
人廢諸國事今此供具多不可盡且當布地
令佛及僧以足蹈上即是受用即便白佛願
時受用佛告阿耆達不得如汝所言此是
食物應口受用佛欲遣阿耆達故説偈呪願
　　　　一切天祠中　供養火爲最　　　　
　　　　婆羅門書中　薩毘帝爲最　　　　
　　　　一切諸人中　帝王尊爲最　　　　
　　　　一切諸江河　大海深爲最　　　　
　　　　一切星宿中　月明第一最　　　　
　　　　一切照明中　日光爲上最　　　　
　　　　十方天人中　佛福田爲最
爾時佛與阿耆達呪願竟遊行跋耆向舍衞
國爾時有一裸形外道隨逐佛後是外道身
體肥大多肉復有一外道從前逆來問裸形
外道言汝於此行爲何所得答言得如是
如是食問何因縁得答言因是禿居士得彼
即罵言汝弊罪人因他得如是飮食云何作
惡不善語若人隨所得好食安隱處而訶罵
者不名爲人若瞿曇沙門聞是語者必當結
戒不聽弟子與外道食是中有比丘少欲知
足行頭陀聞是事心不喜向佛廣説佛以是
事集比丘僧語諸比丘是諸外道長夜邪見
是法怨賊求覓罪過若爲他人刀杖所打若
得毒藥若有殺者必當言沙門釋子所爲爾
時佛但訶責而未結戒佛次第遊行到舍衞
國爾時衆人聞佛三月噉馬麥故猶多供
養未息有賣餅女人爲佛及僧辦於飮食
時阿難於中知飮食事諸佛常法不盡得食
不從坐起何以故若食不足佛力令足爾
時佛猶坐未起有二外道出家女人從阿難
乞餅阿難不憶念佛語各與一餅時有二
餅相著故一人得一一人得二得已小遠
共相問言汝得幾餅答言得一汝復得幾答
言得二時得一者言與我半餅若不與者我
當相辱答言各隨所得何以與汝第二更
言與我半餅若不與者我當相辱答言各
隨所得我不與汝得一者言阿難必是汝夫
若共私通若非夫非私通者與汝一應與
我一如與汝二應與我二即便相瞋按頭
大喚佛知故問阿難誰故大喚答言外道
女何故大喚阿難向佛廣説是事時佛食
後以此因縁及先因縁故集比丘僧語諸比
丘汝等當知是諸外道長夜邪見是法怨賊
求覓罪過若爲他人刀杖所打若得毒藥
若有殺者必當言是沙門釋子所作語諸
比丘以十利故與諸比丘結戒從今是戒
應如是説若比丘裸形外道外道女自手與
飮食波逸提裸形者名阿耆維道尼揵
子道尼揵外道者老子老弟子佛言略







説除佛五衆餘殘出家人皆名外道食
者五佉陀尼五蒲闍尼五似食波逸提
者煮燒覆障若不悔過能障礙道是中犯
者若比丘以根食自手與裸形外道外道女
波逸提莖葉磨果飯麨糒魚肉糜粟穬麥
莠子加師自手與裸形外道外道女波逸
提若裸形外道乞果者應言我等不遮汝
果若乞水者亦言不遮汝水不犯者若裸
形外道外道女病若親里若求出家時出家
時者
四月
試時與不犯四十
四竟
佛在舍衞國爾時波斯匿王有小國反起四
種兵象兵馬兵車兵歩兵集四兵已王自
往看鎧仗好不兵人樂不爾所軍衆能破
敵不六群比丘共相謂言今軍欲發共看去
耶皆言隨意即往軍所一處立看諸國
王眼常喜遠視王遙見比丘遣人問言何
因縁來六群比丘即答言我欲見王王作
是念語大臣言我於餘時難見耶諸比
丘今乃軍中見我佛聞是事必當結戒不聽
比丘看軍發行王喚比丘來即詣王所王
言何因縁來答言來欲見王王言我餘時
難得見耶乃來軍中見佛聞是事必當結
戒不聽比丘看軍發行是中有比丘少欲知
足行頭陀聞是事心不喜種種因縁訶責云
何名比丘看軍發行種種因縁訶已向佛
廣説佛以是事集比丘僧知而故問六群比
丘汝實作是事不答言實作世尊佛以
種種因縁訶責六群比丘云何名比丘往看
軍發行種種因縁訶已語諸比丘以十利
故與諸比丘結戒從今是戒應如是説若比
丘故往看軍發行波逸提軍發行者爲鬪破
賊故集諸兵人軍者一兵軍二三四兵軍一
兵者但象兵但馬兵但車兵但歩兵是名一
兵二兵者象兵馬兵象兵車兵象兵歩兵
馬兵車兵馬兵歩兵車兵歩兵是名二兵三
兵者象兵馬兵車兵象兵馬兵歩兵馬兵
車兵歩兵是名三兵四兵者象兵馬兵車兵
歩兵是名四兵波逸提者煮燒覆障若不悔
過能障礙道是中犯者若比丘故往看軍
發行得見者波逸提不見者突吉羅從下向
高得見者波逸提不見者突吉羅從高向
下得見者波逸提不見者突吉羅一兵軍二
兵三兵四兵軍亦如是不犯者若不故去
若有因縁道由中過不犯爾時軍去至彼
久未破賊時波斯匿王有二大臣一名尼
師達多二名富羅那先在彼軍有親里比丘
別久憂念欲見比丘此二大臣遣使往喚
欲軍中見比丘比丘遣使報言佛結戒不
得看軍汝莫憂愁以是因縁我不得往諸
比丘不知云何以是事白佛佛以是事集比
丘僧種種因縁讃戒讃持戒讃戒讃持戒
已語諸比丘從今是戒應如是説若比丘故
往看軍發行除因縁波逸提因縁者若王
遣使喚若王夫人王子大臣大官諸將如是
人遣使喚往者不犯四十
五竟
爾時佛聽諸比丘有因縁得至軍中諸比丘
親里多此今日請彼明日請如是展轉軍中
久住軍中有不信者嫉妬瞋言我等爲聚
落官職人民廩食故在此是比丘弊惡不吉
何因縁復來在此是比丘久住此者或作細
作我等或因是比丘故破失退墮是中
有比丘少欲知足行頭陀聞是事心不喜向
佛廣説佛以是事集比丘僧種種因縁訶責
諸比丘云何名比丘往軍中宿過二夜種種
因縁訶已語諸比丘以十利故與諸比丘
結戒從今是戒應如是説若比丘有因縁往
軍中宿過二夜波逸提波逸提者煮燒覆障
若不悔過能障礙道是中犯者若比丘往軍
中過二夜宿波逸提若在軍中至三夜地了
時波逸提四十
六竟
佛在王舍城爾時六群比丘二夜軍中宿時
往看軍陣看著器仗牙旗幢幡兩陣合戰是
中有比丘少欲知足行頭陀聞是事心不喜
種種因縁訶責云何名比丘軍中二夜宿時
往看軍陣看著器仗牙旗幢幡兩陣合戰種
種因縁訶已向佛廣説佛以是事集比丘僧
知而故問六群比丘汝實作是事不答言實
作世尊佛以種種因縁訶責云何名比丘
軍中二夜宿時往看軍陣看著器仗牙旗幡
幢兩陣合戰種種因縁訶已語諸比丘以







十利故與諸比丘結戒從今是戒應如是
説若比丘二夜軍中宿時往看軍陣看著
器仗牙旗幢幡兩陣合戰波逸提著器仗者
莊嚴欲鬪軍者象軍馬軍車軍歩軍陣者作
陣如弓有如半月有陣如日有如鋒頭兩
陣對時看者波逸提波逸提者煮燒覆障
若不悔過能障礙道是中犯者若比丘往
看軍陣著器仗時得見者波逸提不見者突
吉羅若從下向高得見者波逸提不見者
突吉羅若從高向下得見者波逸提不見者
突吉羅一軍二軍三軍四軍皆如是若看幢
幡兩陣鬪時亦爾不犯者不故往有因縁道
由中見不犯四十
七竟
佛在王舍城爾時六群比丘與十七群比丘
共鬪諍瞋恚發不喜心打十七群比丘十
七群比丘啼泣諸比丘問何故啼耶答
言六群比丘打我是中有比丘少欲知足行
頭陀聞是事心不喜種種因縁訶責云何名
比丘共餘比丘鬪諍瞋恚發不喜心打餘比
丘種種因縁訶已向佛廣説佛以是事集
比丘僧知而故問六群比丘汝實作是事不
答言實作世尊佛以種種因縁訶責云何名
比丘共餘比丘鬪諍瞋恚發不喜心打餘比
丘種種因縁訶已語諸比丘以十利故與諸
比丘結戒從今是戒應如是説若比丘瞋恚
發不喜心打餘比丘波逸提打者有二種
若手若脚波逸提者煮燒覆障若不悔過
能障礙道是中犯者若以手打波逸提若
以脚打波逸提若以餘身分打突吉羅若
爲呪故若食噎故打拍不犯四十
八竟
佛在王舍城爾時六群比丘與十七群比丘
共鬪諍瞋恚發不喜心六群比丘擧掌向十
七群比丘十七群比丘作是念六群比丘壯
健多力若掌著我我等便死即便啼喚諸
比丘問何故啼喚答言六群比丘壯健多力
擧掌向我怖故啼喚是中有比丘少欲知
足行頭陀聞是事心不喜種種因縁訶責
言云何名比丘共比丘鬪諍瞋恚發不
喜心擧掌向他種種因縁訶已向佛廣
説佛以是事集比丘僧知而故問六群比丘
汝實作是事不答言實作世尊佛以種種因
縁訶責云何名比丘共餘比丘鬪諍瞋恚發
不喜心擧掌向他種種因縁訶已語諸比丘
以十利故與比丘結戒從今是戒應如是説
若比丘瞋恚發不喜心擧掌向他波逸提擧
掌者有二種手掌脚掌波逸提者煮燒覆
障若不悔過能障礙道是中犯者若比丘擧
手掌波逸提若擧脚掌波逸提除手脚擧
餘身分向他突吉羅不犯者若比丘擧掌遮
惡獸若遮惡人不犯四十
九竟
佛在舍衞國爾時跋難陀釋子有兄比丘名
曰難徒跋難陀有弟子名達摩亦善持戒是
弟子不隨師行難徒作是念此是我弟弟子
不隨我行又不隨我弟行應當治之令隨我
等爾時難徒以女人著一房中往語達摩言
汝到某處來達摩言往何所作答言但來
達摩作是念此是我師兄云何不隨語即便
隨往難徒知立此處得見女人即教此中立
待我難徒即往女人所除却三瘡抱捺餘身
和合相觸作如是已語達摩言汝見不答
言見汝莫語餘人答言我不能覆藏必以
是事白佛當向比丘比丘尼説難徒言我亦
見汝和上作如是事復見劇是尚不語人
汝何以語人答言汝意自欲不語我不能
覆藏必當白佛向比丘比丘尼説時達摩
即以是事向諸比丘説是中有比丘少欲知
足行頭陀聞是事心不喜種種因縁訶責云
何名比丘知比丘有重罪故覆藏不説種
種因縁訶已向佛廣説佛以是事集比丘
僧知而故問難徒汝實作是事不答言實作
世尊佛以種種因縁訶責云何名比丘知比
丘有重罪故覆藏種種因縁訶已語諸比丘
以十利故與比丘結戒從今是戒應如是説
若比丘知他比丘有重罪覆藏乃至一夜波
逸提知者若自知若從他聞若彼比丘自説
重罪者波羅夷僧伽婆尸沙一夜者從日沒
至地未了時波逸提者煮燒覆障若不悔
過能障礙道是中犯者若比丘地了時見餘
比丘犯波羅夷是比丘波羅夷中生波羅夷
想竟日覆藏至地了時波逸提若是比丘
僧與作不見擯不作擯惡邪不除擯狂心亂心
病壞心不犯若僧解擯若苦痛止是時覆
藏他罪至地了時波逸提地了已日出時日
出已中前日中日昳晡時日沒日沒已初
夜初分初夜中分初夜後分中夜初分中
夜中分中夜後分後夜初分後夜中分後
夜後分覆藏他罪至地了時波逸提有比
丘見餘比丘地了時犯僧伽婆尸沙僧伽婆
尸沙中生僧伽婆尸沙想竟日覆藏至地了
時波逸提若是比丘僧與作不見擯不作擯
惡邪不除擯狂心亂心病壞心不犯若僧解
擯若苦痛止是時覆藏他罪至地了時波逸
提地了已日出時日出已中前日中日昳
晡時日沒時日沒已初夜初分初夜中分初
夜後分中夜初分中夜中分中夜後分後
夜初分後夜中分後夜後分覆藏他罪至地
了時波逸提有比丘見餘比丘地了時犯波
逸提波羅提提舍尼突吉羅是比丘突吉羅
中生突吉羅想竟日覆藏至地了時突吉羅
是比丘若僧與作不見擯不作擯惡邪不除擯
狂心亂心病壞心不犯若僧解擯若苦痛止
覆藏他罪至地了時突吉羅地了已日出時
日出已中前日中日昳晡時日沒時日沒已
初夜初分初夜中分初夜後分中夜初分中
夜中分中夜後分後夜初分後夜中分後夜
後分覆藏他罪至地了時突吉羅若比丘見
餘比丘地了時犯波羅夷謂僧伽婆尸沙謂
波逸提謂波逸提提舍尼謂突吉羅是比丘
波羅夷中生突吉羅想竟日覆藏至地了時
波逸提若是比丘僧與作不見擯不作擯惡
邪不除擯狂心亂心病壞心不犯若僧解擯
若苦痛止覆藏他罪至地了時波逸提日出
時乃至後夜後分覆藏他罪至地了時皆
波逸提又比丘見餘比丘地了時犯僧伽婆
尸沙是僧伽婆尸沙中謂波逸提波羅提提
舍尼突吉羅波羅夷是比丘於僧伽婆尸沙
中生波羅夷想若突吉羅想竟日覆藏至地
了時皆波逸提若僧與作不見擯不作擯惡
邪不除擯狂心亂心病壞心不犯若僧解
擯若苦痛止覆藏他罪至地了時波逸提日
出時乃至後夜後分覆藏他罪至地了時波
逸提又比丘見餘比丘地了時犯波逸提波
羅提提舍尼突吉羅是比丘突吉羅中謂波
羅夷謂僧伽婆尸沙波逸提波羅提提舍尼
是比丘突吉羅中生波羅提提舍尼想若波
羅夷想竟日覆藏至地了時皆突吉羅若僧
與作不見擯不作擯惡邪不除擯狂心亂心
病壞心不犯若僧解擯若苦痛止覆藏他罪
至地了時突吉羅從日出時乃至後夜後
分覆藏他罪至地了時突吉羅
若比丘見餘比丘地了時犯波羅夷是比丘於
波羅夷中生疑是波羅夷非波羅夷後時斷
疑於波羅夷中生波羅夷想竟日覆藏至地
了時波逸提若是比丘僧與作不見擯不作
擯惡邪不除擯若狂心亂心病壞心不犯
若僧解擯若苦痛止覆藏他罪至地了時
波逸提日出時乃至後夜後分覆藏他罪至
地了時波逸提又比丘見餘比丘地了時犯
僧伽婆尸沙生疑是僧伽婆尸沙非僧伽婆
尸沙後時斷疑於僧伽婆尸沙中生僧伽婆
尸沙想竟日覆藏至地了時波逸提若是比
丘僧與作不見擯不作擯惡邪不除擯若狂
心亂心病壞心不犯若僧解擯若苦痛止覆
藏他罪至地了時波逸提日出時乃至後夜
後分覆藏他罪至地了時波逸提又比丘見
餘比丘地了時犯波逸提波羅提提舍尼突吉
羅是比丘於突吉羅中生疑是突吉羅非
突吉羅後時斷疑於突吉羅中生突吉羅想
竟日覆藏至地了時突吉羅若是比丘僧與
作不見擯不作擯惡邪不除擯若狂心亂心病
壞心不犯若僧解擯若苦痛止覆藏他罪至
地了時突吉羅日出時乃至後夜後分覆藏
他罪至地了時突吉羅又比丘見餘比丘
地了時犯波羅夷生疑爲波羅夷爲僧伽婆尸
沙爲波羅夷爲波逸提爲波羅夷爲波羅提
提舍尼爲波羅夷爲突吉羅是比丘後時斷
疑於波羅夷中生突吉羅想竟日覆藏至地
了時波逸提若是比丘僧與作不見擯不作
擯惡邪不除擯若狂心亂心病壞心不犯若
僧解擯若苦痛止竟日覆藏他罪至地了時波
逸提從日出時乃至後夜後分覆藏他罪至
地了時波逸提又比丘見餘比丘地了時犯
僧伽婆尸沙生疑爲僧伽婆尸沙爲波逸提
爲僧伽婆尸沙爲波羅提提舍尼爲僧伽婆
尸沙爲突吉羅爲僧伽婆尸沙爲波羅夷是
比丘後時斷疑於僧伽婆尸沙中生波羅夷
想竟日覆藏至地了時波逸提若是比丘
僧與作不見擯不作擯惡邪不除擯若狂心亂
心病壞心不犯若僧解擯若苦痛止覆藏他
罪至地了時波逸提日出時乃至後夜後分




覆藏他罪至地了時波逸提又比丘見餘比
丘地了時犯波逸提波羅提提舍尼突吉羅是
比丘突吉羅中生疑爲突吉羅爲波羅夷爲
突吉羅爲僧伽婆尸沙爲突吉羅爲波逸提
爲突吉羅爲波羅提提舍尼是比丘後時斷
疑於突吉羅中生波羅提提舍尼想若波羅
夷想竟日覆藏至地了時皆突吉羅若是比
丘僧與作不見擯不作擯惡邪不除擯若狂心
亂心病壞心不犯若僧解擯若苦痛止覆
藏他罪至地了時突吉羅日出時乃至後夜
後分覆藏他罪至地了時突吉羅見他罪向一人
説便止若疑
不須説
五十竟
十誦律卷第十四

十誦律卷第十五第三誦之二
　後秦北印度三藏弗若多羅譯　
九十波逸提之七
佛在舍衞國爾時跋難陀釋子作是念是達
摩弟子毀辱我兄應當報之爾時喚言共到
某聚落去問何以故答言但來達摩念言是
我和上云何不隨語從祇桓出爾時祇
桓門間有諸比丘經行諸比丘語達摩言汝
今日必當得多美飮食何以故隨逐多知識
比丘故達摩言多以不多今日當知是跋難
陀釋子隨所入家皆請與食跋難陀言小住
日早時到當取達摩作是念我和上今日必
當受好請處是故處處不受食第二第三家
亦請與食跋難陀言小住日早時到當取爾
時跋難陀出白衣舍看日已中設入聚落乞
食者不及時若還祇桓亦復不及時即語達
摩言汝還去我與汝共坐共語不樂我獨坐
獨語樂達摩復自看日已中設入聚落乞食
不及時若還祇桓復不及時達摩又念今當
何去即還祇桓諸比丘問言汝今日得多美
好食耶答言莫共我語今日斷食問何以
故即以是事向諸比丘廣説是中有比丘少
欲知足行頭陀聞是事心不喜種種因縁訶
責云何名比丘故斷比丘食種種因縁訶
已向佛廣説佛以是事集比丘僧知而故問
跋難陀汝實作是事不答言實作世尊佛
以種種因縁訶責跋難陀釋子云何名比丘
故斷比丘食種種因縁訶已語諸比丘以十
利故與比丘結戒從今是戒應如是説若比
丘語餘比丘來共到諸家到諸家已是比
丘不教與食便作是言汝去與汝共坐共
語不樂我獨坐獨語樂欲惱彼故以是因
縁無異波逸提家者白衣家驅出者自
驅若教人驅波逸提者煮燒覆障若不悔過
能障礙道是中犯者若比丘語餘比丘言汝
來共到他家若未入城門令還者突吉羅若
入城門令還者亦突吉羅若未入白衣家外
門令還者突吉羅若入外門令還者亦突
吉羅入中門亦如是若未入内門令還者突
吉羅若入内門未至聞處令還者突吉羅若
至聞處令還者波逸提五十
一竟
佛在憍薩羅國與大比丘衆遊行時有五百
估客衆隨逐佛行作是念我等隨佛行當得
豐樂安隱佛遊行到一林中欲宿時估客各
隨向火拾薪草共燃火向諸比丘亦隨所
知識共拾草木用燃火向有一異摩訶盧比
丘拽空中木持著火中木中有毒蛇得熱便
出比丘見之驚怖大喚估客驚怪謂有賊來
共相謂言各自捉矟刀盾弓箭聚集財物諸
估客即起捉諸器仗聚集財物共相問言賊
在何處比丘言無賊但有毒蛇諸估客言
若知是蛇何故大喚以大喚故諸估客衆或
有相殺我等幾相傷害佛聞是事及諸估客
訶責比丘過是夜已佛以是因縁集比丘僧
以種種因縁訶責摩訶盧比丘云何名比丘
露地燃火種種因縁訶已語諸比丘以十
利故與比丘結戒從今是戒應如是説若比
丘無病露地燃火向若燃草木牛𡱁木皮糞
掃若自燃若使人燃波逸提病者冷盛熱
盛風盛若向火得差是名病除是因縁名不
病露地者無壁覆障無席覆無衣覆如是
等無覆處名露地自著者自手著使著者教
他著波逸提者煮燒覆障若不悔過能障礙
道是中犯者若比丘以草著草火中波逸提
若以薪牛𡱁木皮糞掃著草火中波逸提若
比丘以木著木火中波逸提若以牛𡱁木皮
糞掃草著木火中波逸提若比丘以牛𡱁著
牛𡱁火中波逸提若以木皮糞掃草木著牛
𡱁火中波逸提若比丘以木皮著木皮火
中波逸提若以糞掃草木牛𡱁著木皮火中
波逸提若比丘以糞掃著糞掃火中波逸提
若以草木牛𡱁木皮著糞掃火中波逸提教
著亦如是乃至露地以火樵著火中突吉
羅不犯者若病若煮飯若煮羹煮粥煮肉煮
湯煮染熏鉢治杖治鉤不犯五十
二竟
佛在舍衞國爾時諸比丘欲羯磨擯跋難陀
時六群比丘在衆中遮不得成羯磨異時六
群比丘餘處行去諸比丘言我等今當與跋
難陀作擯羯磨有比丘言六群比丘當來更
遮諸比丘言六群比丘今遠去至餘聚落多
事未還有比丘佐助六群比丘時住不去諸
六群比丘懈怠懶惰説戒自恣僧羯磨時不
來但與欲清淨諸比丘念莫令佐助六群
比丘來衆中作遮但取欲來即打揵椎集
比丘僧遣人到彼比丘所索欲來彼問言欲
作何事答言有僧事彼比丘即與欲爾時僧
一心和合與跋難陀作擯羯磨後日大唱言
僧已與跋難陀作擯羯磨彼比丘言是羯磨
不應如是作不可我意故諸比丘言汝已與
欲彼比丘言我不知僧與跋難陀釋子作擯
羯磨故若知者不與欲自言我不是有過不
應與欲是中有比丘少欲知足行頭陀聞是
事心不喜種種因縁訶責云何名比丘如法
僧事中與欲後悔種種因縁訶已向佛廣説
佛以是事集比丘僧知而故問是比丘汝實
作是事不答言實作世尊佛以種種因縁訶
責云何名比丘與欲已後悔種種因縁訶
已語諸比丘以十利故與諸比丘結戒從今
是戒應如是説若比丘如法僧事與欲竟後
悔言我不應與波逸提僧事者所有僧事
若白羯磨白二羯磨白四羯磨若布薩自
恣若羯磨十四人波逸提者煮燒覆障若
不悔過能障礙道是中犯者若比丘如法
僧事與欲竟後悔言我不應與波逸提若比
丘僧如法事若白羯磨白二羯磨白四羯
磨布薩自恣十四人羯磨與欲竟後悔言
我不應與欲波逸提隨心悔言一一波逸提
五十
三竟
佛在阿羅毘國爾時諸賢者隨齋日至寺
中受齋法通夜燃燈加趺而坐爲聽法故
時諸上座比丘初夜大坐至中夜時各各入
房諸年少比丘及諸沙彌在説法堂中宿不
一心臥鼾眠䆿語大喚掉臂諸賢者言看
是尊衆不一心眠臥是中有比丘少欲知足
行頭陀聞是事心不喜向佛廣説佛以是
事集比丘僧知而故問阿羅毘比丘汝實作
是事不答言實作世尊佛以種種因縁訶
責云何名比丘共未受具戒人宿佛爾時但
訶責未結此戒佛在舍衞國爾時沙彌羅睺
羅諸比丘驅出房不共宿羅睺羅即去到邊
小房中住時有客比丘來作是念大房中必
上座滿我當向邊小房中作是念已即向邊
小房中到已謦欬打門問言此中有誰答
言我是羅睺羅比丘言出去即便出去到
第二房中復更驅去到第三房中復更驅
去羅睺羅作是念我所至房舍皆驅出者今
當往至佛厠屋中即往厠屋中枕厠板臥板
下有蛇先出不在後夜大風雨墮蛇得苦惱
即還向窟時佛憶羅睺羅臥若我不覺者正
爾當爲蛇所害佛即入三昧自房内沒於厠
邊住即以神力作龍聲羅睺羅便覺佛知而
故問汝是誰耶答言我羅睺羅何故在
此答言臥問何故此中臥答言餘無宿處
佛言汝出即便出來佛以右手摩羅睺羅
頭説是偈言
　　　　汝不爲貧窮　亦不失富貴　　　　
　　　　但爲求道故　出家應忍苦
説是偈已佛即捉臂將至自房時佛獨坐床
上大座佛竟夜入禪用聖默然到地了已以
是因縁集比丘僧語諸比丘是沙彌可憐愍
無父母若不慈愍何縁得活若値惡獸得
大苦惱是親里必瞋言諸沙門釋子但能畜
沙彌而不能守護佛種種因縁訶已語諸比
丘從今爲二事利故聽未受大戒人二夜共
宿一者爲憐愍沙彌故二者爲有白衣來
至寺中應與房宿故以十利故與比丘結
戒從今是戒應如是説若比丘與未受大戒
人共舍宿過二夜波逸提未受大戒人者除
比丘比丘尼餘一切人是舍有四種一者
一切覆一切障二者一切障不覆三者一切
覆半障四者一切覆少障波逸提者煮燒覆
障若不悔過能障礙道是中犯者若比丘與
未受大戒人四種舍中宿過二夜波逸提
起已還臥隨起還臥一一波逸提若通夜坐
不犯時有比丘病使沙彌供給看病是比
丘至第三夜驅沙彌去是病比丘無人看故
垂死諸比丘以是事白佛佛以是事集比丘
僧語諸比丘應喚沙彌在病比丘所立莫令
臥有病比丘沙彌小久立倒地便臥佛言
病比丘不犯是中有不病比丘不應臥五十
四竟
佛在舍衞國爾時阿利吒比丘生惡邪見言
我如是知佛法義作障道法不能障道諸比
丘聞是事向佛廣説佛以是事集比丘僧語
諸比丘汝當約勅阿利吒比丘言汝莫作是
語我知佛法義作障道法不能障道莫謗
佛謗佛者不善佛不作是語佛種種因縁
説障道法能障道汝捨是惡邪見當三教令
捨是事諸比丘言如是世尊即往約勅阿
利吒比丘言汝莫作是語我知佛法義作障
道法不能障道汝莫謗佛謗佛者不善佛不
作是語佛種種因縁説障道法能障道汝捨
是惡邪見作是教令捨此事第二第三亦如
是教諸比丘再三教已不能令捨即便起
去往詣佛所頭面禮足一面坐白佛言世
尊我等教阿利吒比丘令捨是惡邪見不能
令捨我等便即起來佛言汝等應作羯磨擯
阿利吒比丘不捨惡邪見故若有餘比丘不
捨惡邪見者亦如是治作不捨惡邪見擯羯
磨法者一心和合僧中一比丘僧中唱言
大徳僧聽是阿利吒比丘生如是惡邪見言
我知佛法義作障道法不能障道僧已約勅
令捨惡邪見而不肯捨若僧時到僧忍聽與
阿利吒比丘不捨惡邪見羯磨隨汝幾許時
不捨惡邪見僧隨爾所時與作擯羯磨是名
白如是白四羯磨僧與阿利吒比丘不捨惡
邪見擯羯磨竟僧忍默然故是事如是持語
諸比丘以十利故與比丘結戒從今是戒
應如是説若比丘作是言我如是知佛法義
作障道法不能障道諸比丘應如是教彼比
丘汝莫作是言我如是知佛法義作障道
法不能障道汝莫謗佛謗佛者不善佛不作
是語佛種種因縁説障道法能障道汝當捨
是惡邪見諸比丘如是教時堅持不捨諸比
丘當再三教令捨此事再三教時捨者善不
捨者波逸提波逸提者煮燒覆障若不悔
過能障礙道是中犯者是比丘初應軟語
約勅若軟語約勅捨者令作突吉羅悔過若
不捨者應作白四羯磨約勅約勅法者一
心和合僧中一比丘唱言大徳僧聽是阿
利吒比丘生惡邪見作如是言我知佛法義
作障道法不能障道若僧時到僧忍聽僧約
勅阿利吒比丘令捨惡邪見是名白如是白
四羯磨僧約勅阿利吒比丘捨惡邪見竟僧
忍默然故是事如是持是中佛説是比丘應
第二第三約勅令捨是事者是名約勅是名
爲教是名約勅教若軟語約勅不捨者未犯
若初説説未竟説竟第二説説未竟説竟第
三説説未竟非法別衆非法和合衆似法
別衆似法和合衆如法別衆異法異律異
佛教約勅不捨者未犯若如法如律如毘
尼如佛教三約勅竟不捨者波逸提五十
五竟
佛在王舍城爾時六群比丘知是人作如是
語不如法除罪不捨惡邪見如法擯出便
與共事共住共同室宿是中有比丘少欲知
足行頭陀聞是事心不喜種種因縁訶責六
群比丘云何名比丘知是人作如是語不如
法除罪不捨惡邪見如法擯出便與共事共
住共同室宿種種因縁訶已向佛廣説佛以
是事集比丘僧知而故間六群比丘汝實作
是事不答言實作世尊佛以種種因縁訶責
六群比丘云何名比丘知是人作如是語不
如法悔不捨惡邪見如法擯出便與共事共
住共同室宿種種因縁訶已語諸比丘以十
利故與比丘結戒從今是戒應如是説若比
丘知比丘作如是語不如法悔不捨惡邪見如
法擯出便與共事共住共同室宿波逸提知
者若自知若從他聞若彼自説如是語者如
所見説不如法悔者未折伏心未破憍慢不
捨惡邪見者是惡邪見未離心故如法擯
出者如佛法僧中擯出共事者有二種事
法事財物事共住者共是人住作白羯磨
白二白四羯磨布薩自恣若作十四人羯磨
共舍宿者舍有四種一者一切覆一切障二
者一切障不覆三者一切覆半障四者一切
覆少障波逸提者煮燒覆障若不悔過能
障礙道是中犯者若比丘共擯人作法事若
教經法若偈説偈偈波逸提若經説章章
波逸提若別句説句句波逸提若從擯人問
誦受學亦如是共財事者若比丘與擯人鉢
波逸提與衣戸鉤時藥夜分藥七日藥盡形
藥皆波逸提若從擯人取衣鉢波逸提乃至
取盡形藥皆波逸提若四種舍中共宿臥者
波逸提起已還臥隨起還臥一一波逸提若
通夜坐不臥突吉羅五十
六竟
佛在舍衞國爾時有沙彌名摩伽生如是惡
邪見我知佛法義作婬欲不能障道諸比丘
聞是事向佛廣説佛以是事集比丘僧汝等
當約勅摩伽沙彌汝莫作是語我知佛法義
作婬欲不能障道汝莫謗佛謗佛者不善佛
不作是語佛種種因縁説婬欲能障道汝當
捨是惡邪見諸比丘言如是世尊即往訶沙
彌言汝莫作是語我知佛法義作婬欲不能
障道莫謗佛謗佛者不善佛不作是語佛
種種因縁説婬欲能障道汝捨是惡邪見諸
比丘再三教已不能令捨即從坐起來詣佛
所頭面禮足白佛言世尊我等約勅摩伽
沙彌令捨惡邪見不能令捨從坐起來佛
言汝等應與摩伽沙彌滅擯羯磨不捨惡邪
見故若更有如是沙彌亦應如是治滅擯
羯磨法者一心和合僧中一比丘唱言大
徳僧聽是摩伽沙彌生惡邪見僧已約勅
令捨惡邪見而不肯捨若僧時到僧忍聽與
摩伽沙彌滅擯羯磨是名曰如是白四羯
磨僧與摩伽沙彌滅擯羯磨竟僧忍默然
故是事如是持
佛在王舍城爾時六群比丘知是沙彌滅
擯已便畜經恤共事共宿是中有比丘少欲
知足行頭陀聞是事心不喜種種因縁訶
責云何名比丘知是滅擯沙彌便畜經恤
共事共宿種種因縁訶已向佛廣説佛以是
事集比丘僧知而故問六群比丘汝實作是
事不答言實作世尊佛以種種因縁訶責六
群比丘云何名比丘知滅擯沙彌便畜經恤
共事共宿種種因縁訶已語諸比丘以十利
故與比丘結戒從今是戒應如是説若沙
彌作是語我知佛法義行婬欲不能障道諸
比丘應如是教沙彌言汝莫作是語我知佛
法義行婬欲不能障道莫謗佛謗佛者不
善佛不作是語汝當知佛種種因縁訶責婬
欲能障礙道汝當捨是惡邪見若是沙彌諸
比丘如是訶時堅持不捨者諸比丘應再三
教令捨是事再三教時若捨者善不捨者諸
比丘應如是語沙彌汝從今不應言佛是我
師亦不應隨諸比丘後行諸餘沙彌得共比
丘同房二宿汝今不得癡人滅去不應住此
若比丘知是滅擯沙彌便畜經恤共事共宿
波逸提知者自知若從他聞若沙彌自説滅
擯者如佛法一心和合僧作滅擯羯磨畜者
持作弟子自作和上若阿闍梨經恤者若與
衣鉢戸鉤時藥夜分藥七日藥終身藥共事
者有二種事法事財事共宿者四種舍内
共宿舍者若一切覆一切障一切障不覆
一切覆半障一切覆少障波逸提者煮燒
覆障若不悔過能障礙道是中犯者若比丘
教滅擯沙彌法若偈説偈偈波逸提若經
説章章波逸提若別句説句句波逸提若
從滅擯沙彌受經讀誦亦如是若與滅擯
沙彌鉢波逸提若與衣戸鉤時藥夜分藥七
日藥盡形藥皆波逸提若從滅擯沙彌取衣
鉢戸鉤時藥夜分七日盡形藥一一皆波逸
提四種舍中共宿波逸提起已還臥隨起還
臥一一波逸提通夜坐不臥亦波逸提五十
七竟
佛在王舍城爾時世尊爲乞食故早起著衣
持鉢阿難從後入王舍城時天大雨水突伏
藏出多有寶物爾時世尊乞食食已還耆闍
崛山佛見是藏多有寶物佛在前行阿難隨
後一尋徐行阿難自念我若近佛口氣脚聲
或惱佛故佛見是藏語阿難言毒蛇阿難作
是語已即便直過不往物所阿難見已白言
惡毒蛇世尊作是語已即便直過不往物所
是山下有一貧人刈麥聞是二種語作是念
我未曾見沙門釋子毒蛇惡毒蛇今當往看
即往見藏爲水突出見已歡喜言沙門釋子
毒蛇皆是好物即以車輿衣嚢及日取著家
内以是寶物現富貴相謂作大舍金肆銀
肆客作肆銅肆珠肆象群馬群牛羊群車乘
輦輿人民奴婢是人先有不相可者作大
舍時妨其生業是人妬嫉便白王言是中先
有貧窮賤人卒見富相起大堂舍金肆銀
肆客作肆銅肆珠肆象群馬群牛羊群人民奴
婢是人必當得大寶藏不欲語王王即喚
問汝得寶藏耶答言不得王念此人不被
拷治云何説實即勅有司盡奪財物縛著
標頭若得寶藏不語王者皆如是治作是教
已即奪財物縛著標頭誰得寶藏不語王者
皆如是治是人作是言毒蛇阿難惡毒蛇世
尊諸人語曰汝莫作是語毒蛇阿難惡毒
蛇世尊汝應作是言誰得寶藏不語王者
皆有此分是人一心念佛作是言毒蛇阿難
惡毒蛇世尊時人白王是人標頭作如是語
毒蛇阿難惡毒蛇世尊王即喚問縛汝標
頭實作是語毒蛇阿難惡毒蛇世尊不是人
答言大王施我無畏者我當説實答言與
汝無畏即言有是寶藏我先貧賤山下刈
麥有二比丘共來上山一在前行一在後行
前行比丘見是藏時作是言毒蛇阿難語已
直去不到物所亦不取物後行比丘亦見復
作是言惡毒蛇世尊語已直去不到物所亦
不取物我聞是二語即作是念我未曾見沙
門釋子毒蛇惡毒蛇尋便往看見是寶藏爲
水所突見已歡喜即以車輿衣嚢取著家
中現富貴相起大堂舍金肆銀肆客作肆銅
肆珠肆象馬群牛羊群車乘輦輿人民奴
婢今我墮罪便憶是語此惡毒蛇今於我身
能作何等必噉我命爲是寶故王盡奪我
所有財物垂當奪命王作是念必當是佛與
阿難王言汝去於命無畏賞汝金錢五百於
是急中説於佛語及阿難所言故從死得脱
時是衆中大臣大官大聲唱言甚希有事憶
佛語故便得脱死諸比丘聞是事向佛廣説
佛言取重物得如是罪及過是罪皆由取寶
物故佛但訶責而未結戒
佛在維耶離爾時諸童子等出城詣園林中
學射射門扇孔仰射空中筈筈相拄爾
時跋難陀釋子早起著衣持鉢欲入城乞食
諸童子遙見共相謂言此跋難陀釋子憙作
惡罪若見罪聞罪疑罪無慚愧無厭足我等
今當試看即以寶物價直一千放著道中捨
遠遙看時跋難陀釋子到是寶物所四顧無
人取著腋下諸童子見即往圍繞捉言汝比
丘法他物不與便偸取耶答言不偸何故取
耶答言我謂糞掃物故取諸童子言云何
寶物作糞掃取諸童子念此惡人當將詣衆
官作是念已將詣衆官衆官問言汝實偸
不答言不偸作糞掃想取衆官又言無有
寶物得作糞掃取者衆官是佛弟子信樂佛
故作是語比丘云何作偸諸童子輩必當虚
妄即言汝去後莫復爾諸露地不與寶莫
取時跋難陀作是惡事已還向諸比丘廣説
是事諸比丘以是事白佛佛以是事集比丘
僧語諸比丘如是罪惡及過是罪皆由取金
銀寶物故種種因縁訶已語諸比丘以十利
故與比丘結戒從今是戒應如是説若比丘
若寶若似寶自取教取波逸提寶者錢金
銀硨𤦲瑪瑙琉璃眞珠似寶者銅鐵白鑞鉛
錫僞珠自取者自手取教取者教他取波
逸提者煮燒覆障若不悔過能障礙道是中
犯者若比丘捉擧他錢金銀波逸提捉擧他
硨𤦲瑪瑙琉璃眞珠波逸提若比丘有似寶
物作男子莊嚴具女人莊嚴具器仗鬪具捉
擧是物波逸提捉擧僞珠突吉羅
佛在舍衞國爾時舍衞城節日到諸白衣辦
種種飮食出園林中時毘舍佉鹿子母著五
百金錢直莊嚴身具出城遊戲還欲入城是
鹿子母信樂佛及衆僧作是念我今出城
不應不見佛而還入城又我不應著如是莊
嚴具往詣佛所即脱嚴具裹著衣中與一小
婢與已詣佛所頭面禮足一面坐佛以種種
説法示教利喜示教利喜已默然鹿子母
聞佛説法已從坐起頭面禮足右繞而去佛
善説法小婢聞佛法味故即忘莊嚴具去佛
見是衣裹語阿難汝看是中有何物取擧阿
難語淨人開看還令裹擧佛以是事集比丘
僧種種因縁讃戒讃持戒讃戒讃持戒已語
諸比丘從今是戒應如是説若比丘若寶若
似寶自捉擧教人捉擧波逸提除因縁因縁
者若寶若似寶在僧坊内若住處内以如是
心取有主來者當還是事應爾僧坊内者
物在僧坊壁内籬内塹内障内住處内者隨
白衣所請住處是中云何不犯若物在僧坊
内若得淨人教取看擧若不得淨人應自
取看擧若有來索者應問汝物有何相若
説相是者應還若不是者應答無如是物
若主未來是比丘有因縁欲行者是中有舊
住善好比丘應語言我得他所忘物汝取看
擧有來索者問相是者應還若不是者應
答無如是物若過五六歳無主來索應施
四方僧物中用若後有主來索者應取四方
僧物償是物在住處者若得淨人教取看
擧若不得淨人自取看擧若有來索者應
問相是者應還不是者應答無如是物若
是比丘有因縁欲去是中若有舍主善好男
女應語言我此中得他是物汝取看擧若
有索者問相是者應還不是者應答無如
是物若過五六歳無來取者是住處若少坐
床大床床板應用作若後有來索者應取是
床座用還是事應爾五十
八竟
佛在王舍城爾時王舍城人以龍雹因縁
故作一月會最後日設會伎兒作伎應多
與價直爾時六群比丘共相謂言往看去
來皆言隨意即便倶往在一面立遣人語伎
人言是中有所得物與我等分若不與者
我壞汝會便即往語汝所得物與我等分
若不與者當壞汝會問誰作是語答言沙
門問何沙門答言釋子沙門伎人共相謂
言我等今牽觀者心伎樂已調若有大樂師
尚不能壞何況釋子沙門不與汝分使即
還報不肯與汝分聞不與已即張異衣作
幔異衣作障異衣作敷是中著白衣服結
加趺坐辯才莊嚴讃佛讃法讃僧聖戒是中
有人從大衆中起試往看之如是第二第
三會處皆空來就比丘聞法得味不復還去
是中即空爾時伎人應大得價即不復得
共相問言彼中是誰答言沙門釋子即訶
責言是失沙門法燒沙門法盡奪我等所
得財物是中有比丘少欲知足行頭陀聞
是事心不喜向佛廣説佛以是事集比丘僧
知而故問六群比丘汝實作是事不答言實
作世尊佛以種種因縁訶責六群比丘云何
名比丘不作淨染衣著佛但訶責而未結戒
佛在舍衞國爾時諸比丘從憍薩羅國遊行
向舍衞國與估客衆倶欲度險道時有賊來
劫估客物裸形放去諸比丘亦失衣服復有
餘出家人亦在此中倶失衣服時賊收衣
聚在一處是賊愛佛法故語諸比丘汝等各
各還自取衣餘出家人亦有染衣諸比丘
疑惑謂是他衣竟不敢取次第到舍衞國
往詣佛所頭面作禮一面坐諸佛常法有客
比丘來如是語勞問可忍不足不乞食
不難道路不疲耶佛以是語勞問諸比丘可
忍不足不乞食不難道路不疲耶諸比丘
言忍足乞食不難道路不疲以是事向佛廣
説佛以是事集比丘僧種種因縁讃戒讃持
戒讃戒讃持戒已語諸比丘以十利故與
比丘結戒從今是戒應如是説若比丘得新
衣者應三種色中隨一一種壞是衣色若
青若泥若茜若比丘不以三種壞衣色著新
衣者波逸提新衣者若比丘得他故衣初得
故亦名新衣三種壞色者若青若泥若茜
若比丘得青衣者應二種淨若泥若茜若得
泥衣者亦二種淨若青若茜若得茜衣者
亦二種淨若青若泥若得黄衣者應三種
淨青泥茜得赤衣者應三種淨青泥茜得
白衣者亦三種淨青泥茜波逸提者煮燒
覆障若不悔過能障礙道是中犯者若比
丘著不作淨衣波逸提若作敷具波逸提若
作枕波逸提乃至少時試著突吉羅若比丘
得作淨竟衣以不淨段物補却刺縫一點作
淨若直縫各各作淨若比丘得淨染衣却刺
縫即是淨不淨物補摘不淨物還與僧淨
染者如法壞色染也不淨段物者非如法
色一尺二尺故言不淨段以此衣壞故以
段補之皆應却刺若直縫者衣主命終應
摘此直縫與僧乃以此衣與看病人一點
三點以淨此不淨色故淨而却刺是佛所
許如法畜用直縫所以不得者以是世人衣
法故以却刺異俗五十
九竟
十誦律卷第十五

十誦律卷第十六第三誦之三
　後秦北印度三藏弗若多羅譯　
九十波逸提之八
佛在王舍城爾時瓶沙王有三種池水第
一池中王及夫人洗第二池中王子大臣洗
第三池中餘人民洗是王得道深心信佛問
諸大臣上人洗不答言亦洗王言上人應
我池中洗爾時諸比丘常初夜中夜後夜
數數洗一時瓶沙王欲洗語守池人除人
令淨我欲往洗即時除却餘人但比丘在
知池人作是念王敬比丘若遣除者王或
當瞋便白王言已除諸人但比丘在王言
大善令上人先洗初夜中夜後夜比丘洗竟
便去知池人白王言比丘已去王即往洗
王法洗遲王洗竟時便即地了王浴竟作是
念我不應出城不見佛直還入城即詣佛所
頭面禮足却坐一面佛知而故問大王
晨朝何來時王以是事向佛廣説佛爾時爲
王説種種法示教利喜示教利喜已默然王
聞佛説法已從坐起頭面禮足右遶而去王
去不久佛以是事集比丘僧種種因縁訶責
諸比丘云何名比丘常初夜中夜後夜數
數洗令灌頂刹利大王自池中不得洗種種
因縁訶已語諸比丘以十利故與比丘結戒
從今是戒應如是説若比丘減半月浴波逸
提波逸提者煮燒覆障若不悔過能障礙
道是中犯者若比丘未滿半月浴波逸提
若滿半月浴若過不犯
爾時春殘一月半夏初一月是二月半大熱
時諸比丘不得浴故身體垢痒煩悶吐逆
是事白佛願世尊如是大熱時聽諸比丘
洗浴佛言聽浴從今是戒應如是説若比丘
減半月浴波逸提除因縁因縁者春殘一
月半夏初一月是二月半名大熱時是中犯
者若比丘未至大熱時浴波逸提若大熱時
浴不犯佛在王舍城爾時諸比丘病以酥
油塗身不得浴故患痒煩悶吐逆諸比丘
白佛願聽病因縁故浴佛言從今日聽病
因縁故浴益利病人如食無異從今是戒
應如是説若比丘減半月浴波逸提除因縁
因縁者春殘一月半夏初一月是二月半大
熱時除病時病者若冷發風發熱發若洗
浴得差是名病是中犯者若比丘無病減半
月浴波逸提若病不犯佛在王舍城爾時
諸比丘中前著衣持鉢入城乞食時惡風起
吹衣離體塵土坌身不得浴故煩悶吐逆是
事白佛願世尊聽風因縁故浴佛言從今
聽風因縁故浴從今是戒應如是説若比
丘減半月浴除因縁波逸提因縁者春殘一
月半夏初一月是二月半大熱時除病時風
時是中犯者若無風因縁浴波逸提若有風
因縁浴不犯
佛在王舍城爾時諸比丘着新染衣入城乞
食値雨衣濕染汗著身生疥疱不得浴故
痒悶吐逆諸比丘白佛願世尊聽雨因縁故
浴佛言聽雨因縁故浴從今是戒應如是
説若比丘減半月浴除因縁波逸提因縁者
春殘一月半夏初一月是二月半大熱時除
病時風時雨時是中犯者若無雨因縁浴波
逸提有雨因縁浴不犯佛在阿羅毘國爾時
諸比丘作新佛圖擔土持泥墼塼草等麁泥
細泥黒白泥治不得浴故痒悶吐逆疲極
不除是事白佛願世尊聽作因縁故浴佛
言聽作因縁故浴從今是戒應如是説若
比丘減半月浴除因縁波逸提因縁者春殘
一月半夏初一月是二月半大熱時除病時
風時雨時作時作者乃至掃五掃箒僧坊
地亦名爲作是中犯者若比丘無作因縁
浴波逸提若作因縁者不犯
佛在舍衞國爾時諸比丘從憍薩羅遊行向
舍衞國是土地多土塵行時塵士坌身不
得浴故身體痒悶吐逆是事白佛願世尊
聽行因縁故浴佛言聽行因縁故浴從
今是戒應如是説若比丘減半月浴除因縁
波逸提因縁者春殘一月半夏初一月是二
月半大熱時除病時風時雨時作時行時行
者乃至半由旬若來若去是中犯者若比
丘昨日來今日浴波逸提明日欲去今日浴
波逸提若至半由旬來去浴者不犯若比
丘無是六因縁滅半月浴波逸提若有因縁
不語餘比丘輒浴者突吉羅六十
竟
佛在維耶離國爾時維耶離國諸王子出園
林中學射門扇孔仰射空中筈筈相拄爾時
迦留陀夷中前著衣持鉢入城乞食遙見諸
王子作如是射見已便笑諸王子言何以故
笑我等射不好耶答言不好問言汝能不
答言能若能便射迦留陀夷言我等法不
應捉弓箭諸王子言此有木弓可用即
與木弓張時有飛鳥空中迴旋迦留陀夷
放箭圍繞不令得出諸王子言何故不著
答言射著何足爲難諸王子言不爾若能
著者便應令著莫但虚語即憍慢言汝等
欲令射著何處王子言欲令著右眼即著
右眼是鳥即死爾時諸王子皆慚愧妬瞋
恨言沙門釋子能故奪畜生命是中有比
丘少欲知足行頭陀聞是事心不喜種種因
縁訶責云何名比丘故奪畜生命種種因縁
訶已向佛廣説佛以是事集比丘僧知而故
問迦留陀夷汝實作是事不答言實作世
尊佛以種種因縁訶責云何名比丘故奪
畜生命種種訶已語諸比丘以十利故與
比丘結戒從今是戒應如是説若比丘故奪
畜生命波逸提奪命者若自奪若教他奪波
逸提者煮燒覆障若不悔過能障礙道是中
犯者有三種奪畜生命得波逸提自教遣使
自者若比丘自作自奪畜生命教者語他言
是畜生捉縛打殺若他受教殺者是比丘
得波逸提遣使者若比丘語人言汝識某




畜生不答言識汝往捉縛打殺使往捉縛
打殺者比丘得波逸提又比丘有三種奪
畜生命得波逸提一者用受色二者用不
受色三者用受不受色受色者若比丘以手
打畜生若足若頭若餘身分念欲令死死者
波逸提若不即死後因死者波逸提若不
即死後不因死突吉羅不受色者若比丘以
木瓦石刀矟弓箭若木段白鑞段鉛錫段遙擲
畜生念欲令死死者波逸提若不即死
後因是死亦波逸提若不即死後不因死突
吉羅受不受色者若以手捉木瓦石刀矟弓
箭木段白鑞段鉛錫段就打念欲令死死者
波逸提若不即死後因是死波逸提若不即
死後不因死突吉羅若比丘不以受色不受
色受不受色爲殺故以毒藥著畜生眼中耳
中鼻中口中身上瘡中著飮食中臥處行
處念欲令死死者波逸提若不即死後因
是死亦波逸提若不即死後不因死突吉
羅若比丘不以受色不受色受不受色不以
毒藥爲殺故作憂多殺頭多殺作弶網撥
毘陀羅殺似毘陀羅殺斷命殺墮胎殺按腹
殺推著水火中殺推著坑中殺遣令道中
死乃至母胎中初受二根身根命根於中
起方便念欲令死死者波逸提若不即死後
因是死波逸提若不即死後不因死突吉
羅六十
一竟
佛在王舍城爾時六群比丘共十七群比丘
鬪諍相罵心不和合時六群比丘共十七群
比丘鬪諍相罵已六群比丘欲令十七群比
丘疑悔故作是言汝等不滿二十歳受具
足戒若人不滿二十歳受具足戒者不名
得具足戒若不得具足戒非比丘非沙門非
釋子是人得是語已愁憂疑悔啼泣諸比丘
問何故啼耶答言六群比丘令我疑悔云
我等不滿二十受具足戒若不滿二十受具
足戒者不名得具戒若不得具足戒非比
丘非沙門非釋子我等聞是語疑悔故啼是
中有比丘少欲知足行頭陀聞是事種種因
縁訶責云何名比丘故令他疑悔種種因
縁訶已向佛廣説佛以是事集比丘僧知而
故問六群比丘汝實作是事不答言實作世
尊佛以種種因縁呵責六群比丘云何名比
丘故令他比丘疑悔種種因縁呵已語諸比
丘以十利故與比丘結戒從今是戒應如是
説若比丘故令餘比丘疑悔使須臾時心不
安隱以是因縁無異波逸提波逸提者煮燒
覆障若不悔過能障礙道是中犯者有六
事一者生二者受具戒三者犯四者問
五者物六者法生者若比丘問餘比丘汝
何時生答言某王時生某大臣時生某
豐樂時某飢儉時某安隱時某疾病時生
即復言若人某王時生某大臣時若豐樂
飢儉安隱疫病時生者是人不滿二十歳若
人不滿二十不得受具足戒若不得受具
足戒非比丘非沙門非釋子若他比丘起
疑悔若不起皆波逸提又比丘問他比丘
言汝掖下何時生毛口邊何時生鬚咽喉
何時現若言某王時某大臣時若豐樂飢儉
安隱疫病時生即復言若人某王時某大臣
時若豐樂飢儉安隱疫病時生毛生鬚咽喉
現者是人不滿二十若人不滿二十受具足
戒不名得具足戒若不得具足戒非比丘非
沙門非釋子若起疑悔若不起皆波逸提是
名生受具足戒者若比丘問他比丘言汝何
時受具足戒答言某王時某大臣時若豐
樂飢儉安隱疫病時受具足戒即復言若
人某王時某大臣時若豐樂飢儉安隱疫病時
受具足戒者是人不得具足戒不得具足戒
者非比丘非沙門非釋子若起疑悔若不起
皆波逸提又比丘問他比丘誰是汝具足
戒和上誰作阿闍梨誰作教師答言某作
和上某作阿闍梨某作教師即復言若某
作和上某作阿闍梨某作教師是人不名
得具足戒若不得具足戒非比丘非沙門非
釋子若起疑悔若不起皆波逸提又比丘
問他比丘言汝於十衆中受具足戒於五衆
中受具戒耶答言十衆中即復言若如是
十衆中受具戒是人不得具足戒若不得
具戒者非比丘非沙門非釋子若起疑悔若
不起皆波逸提又比丘問他比丘汝於界
内受具戒界外受答言界内受即復言若
界内受是人不得具足戒若不得具足戒
者非比丘非沙門非釋子若起疑悔若不起
皆波逸提是名受具足戒犯者若比丘語
他比丘言汝犯僧伽婆尸沙罪犯波逸提波
羅提提舍尼突吉羅若比丘犯僧伽婆尸沙
波逸提波羅提提舍尼突吉羅者是人非比
丘非沙門非釋子若起疑悔若不起皆波逸
提是名犯問者若比丘問他比丘汝入某
聚落行某巷至某家坐某處共某女人
語到某比丘尼坊共某比丘尼語耶答
言我入某聚落行某巷到某家坐某處共
某女人語到某比丘尼坊共某比丘尼語
即復言若比丘入某聚落行某巷到某家坐
某處共某女人語到某比丘尼坊共某比丘
尼語者是人非比丘非沙門非釋子若起疑
悔若不起皆波逸提是名問物者若比丘語
餘比丘汝誰同心用鉢誰同心用衣用戸
鉤時藥夜分藥七日藥終身藥答言與某
同心用鉢衣戸鉤時藥夜分藥七日藥終身
藥即復言若比丘與某同心用衣鉢戸鉤時
藥夜分藥七日藥終身藥者是人非比丘非
沙門非釋子若起疑悔若不起皆波逸提是
名物法者若比丘語他比丘莫多畜衣莫數
數食莫別衆食莫他不請入其舍莫非
時入聚落莫不著僧伽梨入村邑若比丘答
言我受迦絺那衣即復言若比丘隨意多
畜衣數數食別衆食他不請入其舍非時
入聚落不著僧伽梨入村邑者是人非比丘
非沙門非釋子若起疑悔若不起皆波逸提
是名法若比丘以是六事令他比丘疑悔
皆波逸提除是六事以餘事令他比丘疑
悔突吉羅若除比丘以是六事以餘因縁
令餘人疑悔皆突吉羅六十
二竟
佛在王舍城爾時十七群比丘中有一白衣
小兒憙笑時十七群比丘以憙笑故用指
撃攊小兒多笑乃至氣絶不能動手足便
死時十七群比丘生疑我等將無得波羅夷
是事白佛佛知故問十七群比丘汝以何心
作答言我以戲笑故佛言若爾者不犯
殺語諸比丘以十利故與比丘結戒從今是
戒應如是説若比丘以指撃攊他者波逸
提波逸提者煮燒覆障若不悔過能障礙
道是中犯者若比丘以一指撃攊他一波
逸提二三四五六七八九十指十波逸提若
以木石撃攊他突吉羅六十
三竟
佛在舍衞國爾時波斯匿王有洗浴池處
處作堰時十七群比丘共相謂言至阿脂羅
河上洗浴去來十七群比丘中有一比丘
得禪定故實不樂往爲護餘人意故去諸
比丘皆到阿脂羅河岸上脱衣入河中作
種種戲或手拍水或倒沒或如魚轉或掉
臂或兩手把水或一手或仰浮是洗浴
處王殿上悉得遙見時王與末利夫人於殿
上受五欲樂女妓自娯時王遙見十七群
比丘在水中種種戲語末利夫人此是汝所
尊重者於水中作如是種種麁戲夫人答言
王何以言看此是年少耳王何不言看摩訶
迦葉舍利弗目揵連阿那律爾時是中得禪
定者不洗在別處坐禪聞是二語王語夫人
語聞已語餘比丘言汝洗己足勿復更洗當
上岸著衣皆盛滿澡罐水著前結加趺坐
如是教已即皆上岸著衣盛滿瓶水著前
結加趺坐時得定者以神通力令瓶水各各
在前空中去令諸比丘大坐閉眼隨後而去
時末利夫人見已語王言此是我所尊重者
也作如是行乃至王所不見處時夫人即
遣使詣佛所白佛言是王常憙出比丘過罪
以此水中洗戲故願令諸比丘莫復此中洗
佛以是事集比丘僧知而故問十七群比丘
汝實作是事不答言實作世尊佛以種種
因縁訶責十七群比丘云何名比丘水中作
種種戲以手拍水倒沒或如魚轉或兩手
把水或一手或仰浮種種訶已語諸比丘
以十利故與比丘結戒從今是戒應如是説
若比丘水中戲波逸提波逸提者煮燒覆障
若不悔過能障礙道是中犯者有八種一者
作喜二者作樂三者作笑四者作戲五者
弄水六者令他喜七者令他樂八者令他
笑若比丘欲作喜故以手拍水波逸提若於
水中倒沒或轉如魚或一臂兩臂浮或身
踊或仰浮皆波逸提若比丘欲作樂作笑
作戲弄水令他喜令他樂令他笑故作是種
種浮戲皆波逸提乃至盤上有水若坐床
上有水以指畫之突吉羅不犯者若學浮若
直渡不犯六十
四竟
佛在舍衞國爾時長老阿那律從憍薩羅
遊行向舍衞國到一聚落無僧坊處欲宿是阿
那律本國王子性貴故不憙問小小事又不
知何人可問不可問見聚落中諸立年少即




往問言是聚落中誰能與出家人宿處時聚
落中有一婬女是諸年少欲戲弄比丘故答
言某處可宿即往到女門前立彈指時女人
出看見阿那律端正有威徳顏色可愛見已
婬欲心發女人問言汝何所索答言寄宿
女言可得即入與坐處共相問訊然後乃
坐女勅家人辦種種飮食種種莊嚴供養是
客即敷大床好褥被枕即此床邊更著一床
自爲身故是女人初夜請比丘作不淨事我
當爲汝供給捺脚比丘答言我是斷婬欲人
莫説是事女人意念此必有欲但以初至疲
極故至中夜更語猶故不從至後夜復語
亦故不從至地了時女語比丘言國王大臣
有持百金錢來我不肯從二百三百四百五
百我亦不從我於今夜三自相請而汝不肯
汝於比丘所應得法必當得之若不欲爾者
爲愍我故受我施食阿那律念言我道中行
必當復須食作是念已即默然受知默然
受已即時辦飮食自手行水自與多美飮
食飽滿已知洗手攝鉢竟取小床在前坐
聽説法時阿那律觀女人心本末因縁爲
説次第法即於座上遠塵離垢得法眼淨是
女人見法聞法知法入法度疑悔不隨他於
佛法中得自在心無所畏從坐處起頭面禮
阿那律足言我從今日歸依佛歸依法歸依
僧我盡形作佛優婆夷時阿那律更爲説
種種法示教利喜示教利喜已從坐起去從
是已來此家常供給沙門釋子衣服飮食是
婬女少多送阿那律已便還爾時阿那律漸
到舍衞國脱衣鉢著一處往詣佛所頭面作
禮在一面坐諸佛常法有客比丘來以如是
語勞問忍不足不乞食不難道路不疲極
耶佛即以如是語勞問阿那律忍不足不乞
食不難道路不疲極耶阿那律答言世尊
忍足乞食不難道路不疲以是事向佛廣説
佛以是事集比丘僧語諸比丘阿那律雖離
欲得阿羅漢不應與女人共宿如熟飮食人
之所欲女人於男亦復如是種種因縁訶
責不應與女人共宿以十利故與比丘結
戒從今是戒應如是説若比丘與女人同舍
宿波逸提女者人女非人女畜生女是人
女若臥若坐名爲宿象若倚若立亦名宿
駝馬牛羊若臥若立亦名宿鵝鴈孔雀雞若
一脚立若持頭置項上亦名宿舍者有四種
一切覆一切障一切障不覆一切覆不障
一切覆少障是中犯者若比丘是四種舍中
共女人宿皆波逸提若起還臥更得波逸
提隨起還臥一一波逸提不犯者通夜坐
不臥乃至他舍有女人宿孔容猫子入處
是中宿波逸提六十
五竟
佛在維耶離國摩倶羅山中爾時與侍者象
守比丘倶諸佛侍者法佛未入房不得先入
時佛初夜露地經行爾時小雨墮釋提桓因
作是念佛今在露地經行小雨墮我何不變
作琉璃窟令佛在中經行即變化作佛在
中經行帝釋隨後佛經行久是象守比丘風
雨所惱作是念當以何方便令佛入舍我當
得入爾時摩倶羅山中所有人民小兒啼時
則以婆倶羅夜叉怖之令止時象守反被倶
執在經行道頭立以兩手覆兩耳語佛言
婆倶羅夜叉來時釋提桓因白佛言世尊云
何佛法中乃有是癡人佛言憍尸迦我家廣
大此人現身亦當得漏盡所作已辦更不
復受後有佛種種因縁示教利喜示教利
喜已默然釋提桓因聞佛示教利喜已頭面
禮佛足右繞而去釋去不久佛入自房敷
坐床坐是夜過已以是因縁集比丘僧種種
因縁訶責象守比丘言癡人云何能恐怖如
來佛世尊汝癡人佛者無怖畏衣毛不竪爾
時佛説偈言
　　　　佛於自法中　通達無礙智　　　　
　　　　有人可以此　婆倶夜叉恐　　　　
　　　　佛於自法中　通達無礙智　　　　
　　　　是故能過度　生老病死苦　　　　
　　　　佛於自法中　通達無礙智　　　　
　　　　是故能除滅　諸結使煩惱
佛種種因縁訶責象守比丘已語諸比丘以
十利故與比丘結戒從今是戒應如是説若
比丘自恐怖他比丘若教他恐怖乃至戲笑
波逸提波逸提者煮燒覆障若不悔過能
障礙道是中犯者有六種色聲香味觸法
色者若比丘作象色若作馬色羝羊色水牛
色作如是等可畏色恐怖比丘若能令怖若
不能皆波逸提是名色聲者若比丘作象
聲馬聲車聲歩聲羝羊聲水牛聲作如是等
可畏聲恐怖他比丘若能令恐怖若不能皆
波逸提是名聲香者若比丘作好香若作
臭若等分香若作希有香作如是等香恐
怖他比丘若能令恐怖若不能皆波逸提
是名香味者若比丘問他比丘汝今日用何
物噉飯答言用酪酥又言若用酪酥噉飯
者是人得癩癬病若能令恐怖若不能皆
波逸提若比丘復問他比丘汝今日以何物
噉飯答言用酪酥毘羅漿又言若人用酪
酥毘羅漿噉飯者是人得癩癬病若能令恐
怖若不能皆波逸提又比丘問餘比丘汝今
日以何物噉飯答言以酥猪肉又言若人
用酥猪肉噉飯者是人得癩癬病若能令恐
怖若不能皆波逸提是名味觸者若比丘
持身令堅若麁若軟若細滑若澁令身皆異
以觸他比丘若能令恐怖若不能皆波逸
提是名觸法者若比丘語餘比丘汝莫於
生草中大小便當墮地獄餓鬼畜生是比丘
答言我自知是法又言若比丘生草中大
小便者是比丘便墮地獄餓鬼畜生若能令
恐怖若不能皆波逸提是名法若比丘以是
六事恐怖比丘波逸提除是六事以餘事恐
怖比丘突吉羅若以六事及餘事恐怖餘
人突吉羅六十
六竟
佛在舍衞國有一居士請佛及僧明日食佛
默然受是居士知佛默然受已從坐起頭面
禮佛足右繞而去還家通夜辦種種多美飮
食敷坐處爾時諸比丘早起持衣鉢著露地
待時到爾時六群比丘與十七群比丘共
鬪諍不相憙時六群比丘取十七群比丘衣
鉢藏著異處時十七群比丘來求衣鉢久覓
不得十七群比丘法有所作事皆共相語時
失衣者語餘者言我不知衣鉢處相助求覓
於是中間居士敷坐處已遣使白佛時到飮
食已辦佛自知時諸比丘僧往居士舍佛
自房住迎食分居士見僧坐已自手行水自
與多美飮食自恣飽滿自恣飽滿已知僧攝
鉢自行水竟取小床在僧前坐欲聽説法
上座説法已及餘比丘各從坐起出居士
舍十七群比丘爾許時覓衣始得來入衆僧
出時見已問言何故在後答言六群比丘藏
我衣鉢久覓始得是中有比丘少欲知足行
頭陀聞是事心不喜種種因縁訶責六群比
丘云何名比丘藏他比丘衣鉢求覓時間垂
當斷食種種因縁訶已向佛廣説佛以是事
集比丘僧知而故問六群比丘汝實作是事
不答言實作世尊佛種種因縁訶責云何名
比丘藏他比丘衣鉢求覓時間垂當斷食佛
種種因縁呵已語諸比丘以十利故與比丘
結戒從今是戒應如是説若比丘藏他比丘
鉢若衣戸鉤革屣針筒如是隨法所須物
若自藏若教他藏乃至戲笑波逸提自藏者
自手藏教藏者教他藏波逸提者煮燒覆障
若不悔過能障礙道是中犯者若比丘藏
他比丘鉢彼比丘若覓不得是比丘得波逸
提若覓得突吉羅若衣戸鉤革屣針筒若
覓不得波逸提若覓得突吉羅若藏空針
筒彼比丘若覓不得突吉羅若得亦突吉羅
六十
七竟
佛在王舍城爾時六群比丘性嬾惰不憙自
浣染衣割截篸縫若有衣可浣染割截篸
縫者便持是衣與比丘若比丘尼式叉摩尼
若沙彌沙彌尼諸人生自衣想浣染割截篸
縫作衣竟爾時六群比丘知衣已成便往索
言此衣何以久不還我軟語不得即強奪
取爾時諸比丘不見六群比丘浣染割截篸
縫衣時但見著新衣諸比丘問六群比丘言
不見汝浣染割截篸縫衣時但見著新衣
六群比丘言我等有可浣染割截篸縫衣持
與比丘比丘尼式叉摩尼沙彌沙彌尼諸人
是衣中生自衣想浣染作衣竟我便往索
此衣何以久不還我軟語不得即強奪取著
以是因縁故汝等不見我浣染割截篸縫衣
時但見我著新衣是中有比丘少欲知足行
頭陀聞是事種種因縁訶責六群比丘云何
名比丘與比丘比丘尼式叉摩尼沙彌沙彌
尼衣他不還便強奪取著諸比丘種種因
縁訶已向佛廣説佛以是事集比丘僧知而
故問六群比丘汝實作是事不答言實作
世尊佛種種因縁訶責六群比丘云何名比
丘與比丘比丘尼式叉摩尼沙彌沙彌尼衣
他不還便強奪取著種種因縁訶已語諸比
丘以十利故與諸比丘結戒從今是戒應
如是説若比丘與他比丘比丘尼式叉摩尼
沙彌沙彌尼衣他不還便強奪取著波逸
提波逸提者煮燒覆障若不悔過能障礙
道是中犯者若比丘與比丘比丘尼式叉摩
尼沙彌沙彌尼衣他不還便奪取著波逸提」
爾時諸比丘不知長衣當云何畜是事白佛
佛言應作淨畜有比丘現前作淨與他衣
已他不肯還即生鬪諍是事白佛佛言不
應現前與爾時有比丘與二三人衣作是
言我所有衣鉢皆與某甲某甲二三人如是
散亂不應淨法是事白佛佛言不應與二
三人應好思惟籌量與一好人應作是言我
衣鉢皆與某甲一人從今日比丘有應常
用衣不應與他若遣與若作淨若受持比丘
有衣應與他者與六群比丘中一人是人受
衣已便不肯還餘比丘亦得懊惱不能得好
同心比丘故又一時夏末月佛遊行諸國餘
比丘皆著新染衣是一比丘著故弊衣佛見
是比丘知而故問汝何故著弊故衣比丘答
言世尊我有衣應淨故與六群比丘中一人
受我衣鉢已便不肯還餘比丘亦得懊惱不
得好同心比丘故佛言是施不名眞實爲清
淨因縁故與即時是比丘應還索取若得者
好若不得者應強奪取應教彼作突吉羅
罪悔過從今日比丘所有常用衣隨意不應
與他若作淨若受持若施人不犯六十
八竟
佛在維耶離國爾時有彌多羅浮摩比丘
作是念我以無根波羅夷法謗陀驃比丘力
士子不能得成是事無根故又以小因縁
作波羅夷謗亦不得成無小因縁故我今
當以無根僧伽婆尸沙法謗陀驃比丘力士
子作是念已即以無根僧伽婆尸沙法謗陀
驃比丘是中有比丘少欲知足行頭陀聞是
事種種因縁訶責彌多羅浮摩比丘云何名
比丘以無根僧伽婆尸沙法謗清淨梵行比
丘諸比丘種種因縁訶責彌多羅浮摩比丘
已向佛廣説佛以是事集比丘僧知而故問
彌多羅浮摩比丘汝實作是事不答言實作
世尊佛以種種因縁訶責云何名比丘以無
根僧伽婆尸沙法謗清淨梵行比丘種種因
縁訶已語諸比丘以十利故與比丘結戒從
今是戒應如是説若比丘以無根僧伽婆尸
沙法謗他比丘波逸提無根者根有三
種若見若聞若疑僧伽婆尸沙者十三僧伽
婆尸沙中隨彼所説謗者他所不作強言作
罪波逸提者煮燒覆障若不悔過能障礙
道是中犯者若比丘以無根僧伽婆尸沙法
謗不清淨比丘十一種犯五種不犯十一種
犯者若不見不聞不疑若見忘若聞忘若疑
忘若聞信聞若聞不信聞聞已言我疑疑已
言我見疑已言我聞是名十一種犯五種
不犯者是事若見若聞若疑見已不忘聞
已不忘是名五種不犯不清淨比丘似清淨
比丘亦如是若比丘以無根僧伽婆尸沙法
謗清淨比丘十種犯四種不犯十種犯者
不見不聞不疑若聞忘疑忘若聞信聞若
聞不信聞聞已言疑疑已言見疑已言聞
是名十種犯四種不犯者若聞若疑若聞不
忘若疑不忘清淨比丘似不清淨亦如是六
十
九
竟
佛在維耶離去維耶離城不遠有織師聚落
是中一織師婦有小事不隨夫言夫以手脚
痛打驅出舍是女父母家在維耶離城中婦
作是念我當還歸作是念時有迦留羅提
舍比丘從跋耆國遊行向維耶離是婦出外
見是比丘問言善人那去答言向維耶離
婦言倶去即便倶發爾時以染心相看調
戲大語掉手臂行作種種不淨事時織師
還作是念我婦或當走去即出舍求婦不
得諸織師法有事皆相佐助即語餘織師
言我婦走去諸織師即於要道中覓是夫
作是念是婦生在維耶離必當還歸即自
向維耶離道中見婦與向比丘倶行即往
捉比丘以衣繋項言汝比丘法應將我婦
去耶答言我不將去我自向維耶離汝婦
自隨我來夫言云何肯直首即以手脚打
比丘婦見打比丘故語夫言何以打他此
比丘不將我來我自向維耶離夫語婦言
小婢汝必共作不淨事復更以手脚打比
丘已放去是迦留羅提舍比丘起如是惡
事便去到維耶離向諸比丘説諸比丘以是
事向佛廣説佛以是事集比丘僧語諸比丘
如是罪及餘過罪皆由與女人共期道行故
以十利故與比丘結戒從今是戒應如是説
若比丘與女人共期道行乃至一聚落波逸
提女人者有命女人堪作婬欲期者有二
種若比丘作期若女人作期道者有二種
水道陸道波逸提者煮燒覆障若不悔過
能障礙道是中犯者若比丘與女人共期陸
道行從一聚落至一聚落波逸提若中道
還突吉羅若無聚落空地行乃至一拘盧
舍波逸提中道還突吉羅水道亦如是不
犯者若比丘不共期行若與國王夫人共道
行不犯七十
竟
佛在維耶離爾時諸比丘從跋耆國遊行向
維耶離是道多草木諸比丘失道入薩羅
樹林中爾時有賊作惡事竟先在林中諸
賊見比丘作是言比丘那去答言向維耶
離賊言此非維耶離道諸比丘言我等亦
知非向維耶離道我等失道故諸比丘問賊
汝等那去答言向維耶離諸比丘言我
曹與汝等共去諸賊言不知我等是賊耶
我等或隨道行或不隨道行或從濟渡恒
河或不從濟渡或由門入或不由門入若
共我等去者或得衰惱事諸比丘言我等
以失道有事無事爲當共去答言隨意即
與賊倶去不由濟渡恒河時爲邏人所捉
邏人問諸比丘汝等亦是賊耶答言我等
非賊以失道故邏人即看無異財物邏人
言汝肯直首耶當將詣官治衆官問言汝
等亦是賊耶答言我等非賊以失道故
衆官即看無異財物時斷事人信佛法故作
是言沙門釋子不作是惡事必是失道
語比丘言今放汝去後莫復與惡人共道
行諸比丘起如是大惡事已便去以是事向
諸比丘説諸比丘以是事向佛廣説佛以是
事集比丘僧語諸比丘如是罪及過是罪以
與賊衆共道行故以十利故與比丘結戒從
今是戒應如是説若比丘與賊共期同道行
乃至一聚落波逸提賊者偸象馬牛羊到
小聚落抄奪他物期者有二種若比丘作期
若賊作期道者有二種水道陸道波逸提
者煮燒覆障若不悔過能障礙道是中犯者
若比丘陸道與賊共期從一聚落至一聚落
波逸提若中道還突吉羅若無聚落空地
乃至一拘盧舍波逸提若中道還突吉羅水
道行亦如是不犯者若不期不犯若險難處
賊送度者不犯七十
一竟
佛在王舍城爾時王舍城中十七群年少富
貴家子柔軟樂人和提等未滿二十歳長老
目揵連與受具戒是人晡時飢急故於僧坊
内發大音聲作小兒啼佛聞僧坊内小兒啼
聲知而故問阿難何故僧坊内有小兒啼聲
阿難答言世尊是王舍城中有十七群年少
富貴家子柔軟樂人未滿二十歳長老目揵
連與受具戒晡時飢急是故僧坊内發大音
聲作小兒啼佛以是事集比丘僧知而故問
大目晡連汝實作是事不答言實作世尊
佛種種因縁訶責目晡連汝不知時不知量
趣得便與受具足戒汝云何不滿二十歳
人與受具戒何以故不滿二十歳人不能
堪忍寒熱飢渇蚊虻風雨蛇毒所螫他人惡
口苦急奪命重病皆不能堪忍是不滿二十
歳人未成就故佛言滿二十歳人能堪忍
寒熱飢渇蚊虻風雨蛇毒所螫他人惡口
苦急奪命重病皆能堪忍以成就故佛種
種因縁訶已語諸比丘以十利故與比丘結
戒從今是戒應如是説若比丘未滿二十歳
人與受具足戒波逸提是人不得具足戒
諸比丘亦可訶是事應爾波逸提者煮
燒覆障若不悔過能障礙道是中犯者若人
不滿二十歳自想不滿僧中問汝滿二十
不答言不滿若僧與受具足戒是人不
得戒諸比丘得罪共事共住者亦得罪又人
不滿二十歳自想不滿僧中問汝滿二十
不答言滿若僧與受具足戒是人得戒共
事共住無犯諸比丘得罪又人不滿二十歳
自想不滿僧中問汝滿二十不答言不知
不憶疑若僧不審諦問便與受具足戒是
人得戒共事共住無罪諸比丘得罪若人不
滿二十歳忘不知不滿僧中問汝滿二十
不答言不滿若僧與受具足戒是人不
得戒諸比丘得罪共事共住亦得罪又人不
滿二十歳忘不知不滿僧中問汝滿二十
不答言滿若僧與受具戒是人得戒共事
共住無罪諸比丘得罪又人不滿二十歳忘
不知不滿僧中問汝滿二十不答言不知
不憶疑若僧不審諦問便與受具戒是人得
戒共事共住無罪諸比丘得罪若人不滿二
十歳不自知不滿僧中問汝滿二十不答
言不滿若僧與受具足戒是人不得戒諸
比丘得罪共事共住者亦得罪又人不滿二
十歳不自知不滿僧中問汝滿二十不答
言滿若僧與受具足戒是人得戒共事共
住無罪諸比丘得罪又人不滿二十歳不自
知不滿僧中問汝滿二十不答言不知
不憶疑若僧不審諦問便與受具足戒是
人得戒共事共住無罪諸比丘得罪
若人不滿二十歳自疑爲滿不滿僧中問汝
滿二十不答言不滿若僧與受具足戒是
人不得戒諸比丘得罪共事共住者亦得罪
又人不滿二十歳自疑爲滿不滿僧中問汝
滿二十不答言滿若僧與受具足戒是
人得戒共事共住者無罪諸比丘得罪又
人不滿二十歳自疑爲滿不滿僧中問汝
滿二十不答言我不知不憶疑若僧不審
諦問便與受具足戒是人得戒共事共住
者無罪諸比丘得罪若人滿二十歳自想
滿二十僧中問汝滿二十不答言滿若僧
與受具足戒是人得戒諸比丘無罪共事
共住者亦無罪又人滿二十歳自想滿二十
僧中問汝滿二十不答言不滿若僧與受
具戒是人不得戒諸比丘得罪共事共住者
亦得罪又人滿二十自想滿二十僧中問
汝滿二十不答言不知不憶疑若僧不審諦
問便與受具戒是人得戒共事共住無罪
諸比丘得罪若人滿二十歳忘不自知滿
僧中問汝滿二十不答言滿若僧與受具
戒是人得戒諸比丘無罪共事共住亦無
罪又人滿二十忘不自知滿僧中問汝
滿二十不答言不滿若僧與受具戒是人
不得戒共事共住得罪諸比丘亦得罪
又人滿二十忘不自知滿僧中問汝滿
二十不答言不知不憶疑若僧不審諦問
便與受具戒是人得戒共事共住無罪諸
比丘得罪
若人滿二十歳不自知滿僧中問汝滿二
十不答言滿若僧與受具戒是人得戒諸
比丘無罪共事共住亦無罪又人滿二十歳
不自知滿僧中問汝滿二十不答言不滿
若僧與受具戒是人不得戒共事共住得
罪諸比丘亦得罪又人滿二十歳不自知
滿僧中問汝滿二十不答言不知不憶疑
若僧不審諦問便與受具戒是人得戒共事
共住無罪諸比丘得罪若人滿二十歳自疑
爲滿不滿僧中問汝滿二十不答言滿若
僧與受具戒是人得戒諸比丘無罪共事
共住亦無罪又人滿二十歳自疑爲滿不滿
僧中問汝滿二十不答言不滿若僧與受具
戒是人不得戒諸比丘得罪共事共住
亦得罪又人滿二十歳自疑爲滿不滿僧
中問汝滿二十不答言我不知不憶疑若
僧不審諦問便與受具戒是人得戒共事共
住無罪諸比丘得罪七十
二竟
佛在阿羅毘國爾時阿羅毘比丘自手掘
地作牆基掘渠池井掘泥處有居士是
外道弟子説地中有命根是人以嫉心故訶
責言沙門釋子自言善好有功徳而奪一根
衆生命是中有比丘少欲知足行頭陀聞是
事心不喜向佛廣説佛以是事集比丘僧知
而故問阿羅毘比丘言汝實作是事不答
言實作世尊佛以種種因縁訶責云何名
比丘自手掘地掘作牆基掘渠池井掘泥
處種種因縁訶已語諸比丘以十利故與諸
比丘結戒從今是戒應如是説若比丘自手
掘地若教他掘作是言汝掘是處波逸提
地者有二種生地不生地頽牆土石底蟻
封土聚生地者若多雨國土八月地生若少
雨國土四月地生是名生地除是名不生
地自掘者手自掘教他掘者教他人掘
波逸提者煮燒覆障若不悔過能障礙道
是中犯者若比丘掘不生地隨一一掘突吉
羅若頽牆土石底蟻封土聚若掘者隨一一
掘突吉羅若比丘掘生地隨一一掘波逸提
若掘作牆基若掘渠池井隨一一掘波逸
提若掘泥處乃至沒膝處掘取隨一一掘
突吉羅若手畫地乃至沒芥子一一畫突
吉羅若比丘作師匠欲新起佛圖僧坊畫
地作模像處所不犯餘比丘畵者犯罪若生
金銀硨𤦲瑪瑙朱砂鑛處若掘是處不犯
若生鐵鑛處銅白鑞鉛錫鑛處若雌黄赭
土白墡處若生石處生黒石處沙處鹽地
掘者不犯七十
三竟
十誦律卷第十六

十誦律卷第十七第三誦之四
　後秦北印度三藏弗若多羅譯　
九十波逸提之九
佛在釋氏國爾時摩訶男釋四月請佛及





僧所須藥一切自恣皆從我取爾時六群比
丘過夏四月不病到摩訶男釋所言我等須
酥答言先所有酥僧中用𣩠但有餘藥訶
梨勒阿摩勒毘醯勒波株羅藥比牧蔓陀
藥多耶摩那藥迦樓伽盧醯尼藥有如是等
若須者便取六群比丘又問汝有油蜜石蜜
薑胡椒蓽茇黒鹽不我等須之答言先
有僧中用盡但有餘藥訶梨勒等若須者便
取六群比丘便瞋恚言汝誑佛及僧力不能
與者何故請佛及僧四月自恣多與藥若
有餘人請者必當自恣與多美好藥此辛
苦草藥何處不有爾時摩訶男釋善好大人
如是訶時心不憂愁時有餘居士隨從摩訶
男釋者以嫉瞋心訶責言是沙門釋子自
言善好有徳是摩訶男釋善好供給衆僧
如事大家云何現前訶罵出其過罪是中有
比丘少欲知足行頭陀聞是事心不喜向佛
廣説佛以是事集比丘僧知而故問六群比
丘汝實作是事不答言實作世尊佛以種
種因縁訶責云何名比丘摩訶男釋善好供
給衆僧如事大家而現前訶罵種種因縁
訶已語諸比丘以十利故與比丘結戒從今
是戒應如是説若比丘受四月自恣請過除
常請除數數請除別請復更索者波逸提四
月請者隨何家中請僧四月一切藥隨意所
須常請者隨何家中常請僧一切藥隨意所
須數數請者隨何家中過一月已復請四月
過二月已復請四月過三月已復請四月過
四月已復請四月別請者私請也波逸提
者煮燒覆障若不悔過能障礙道是中犯者
若比丘隨何家中四月請僧與一切藥是
比丘過四月已若復索酥得者波逸提不
得者突吉羅索油蜜石蜜胡椒蓽茇薑黒鹽
得者波逸提不得者突吉羅若索訶梨勒阿
摩勒毘醯勒波株羅毘牧蔓陀多耶摩那伽
樓伽盧醯尼等苦藥得者突吉羅不得者亦
突吉羅若常請者隨何家中請僧與一切
藥若請主死若有兒若有兄弟婦作是言
如本家主在時請我今亦如是常請是中有
比丘應常請處取若數數請者隨何家中
數數請與一切藥是中一月過已更請四月
是中比丘應夏中三月受冬中一月受若二
月過已更請四月應夏中二月冬中二月受
若三月過已更請四月應夏一月冬三月受
若四月過已更請四月應冬四月受比丘冬
四月過不病更往索酥得者波逸提不得
者突吉羅若索油蜜石蜜胡椒蓽茇薑黒鹽
若得者波逸提不得突吉羅若索呵梨
勒阿摩勒毘醯勒波株羅毘牧蔓陀多耶摩那
迦樓伽盧醯尼等苦藥若得者突吉羅不得
者亦突吉羅不犯者若病索若從親里索
若先請若不索自與不犯七十
四竟
佛在舍衞國爾時佛不在比丘尼僧前結同
戒時佛在比丘僧前結同戒語諸比丘汝等
以是戒向比丘尼説作是語已入室坐禪爾
時諸比丘作是念佛今爲我等結同戒言汝
等向比丘尼唱説作是語已入室坐禪是中
誰能往王園比丘尼精舍向比丘尼僧説復
作是念是長老跋提比丘有大功徳名聞
多知多識此人堪往王園向比丘尼僧説作
是念已共相謂言當共往語長老跋提比丘
即時諸比丘往詣長老跋提所頭面禮足一
面坐已語長老跋提言汝知不佛爲我等
結同戒語我等言汝等向比丘尼説作是語
已入室坐禪我等作是念是中誰能往王園
比丘尼精舍向比丘尼説我等復作是念是
長老跋提比丘有大功徳名聞多知多識
此人堪任往王園向比丘尼説汝今往詣
王園精舍向比丘尼唱説者善長老跋提
默然受諸比丘語爾時諸比丘知跋提默然
受已從坐起頭面禮足右繞而去是長老跋
提過是夜已晨朝著衣持鉢共一後行比丘
入舍衞城次第乞食食已向王園比丘尼精
舍諸比丘尼遙見長老跋提故有爲敷床
者有爲辦洗足水者時長老跋提洗足已
就座處坐語諸比丘尼令集一處語比丘尼
言佛爲我等結同戒我及汝等應共受持爾
時有長老比丘尼善比丘尼皆言善好受持
是語爾時偸蘭難陀比丘尼在衆中語長老
跋提言汝愚癡不了不決定知我等可以汝
語故持不持耶我等當問餘比丘持修多羅
比尼摩多羅迦者若應持者當持不應持





者不持是中有比丘尼少欲知足行頭陀聞
是事心不喜種種因縁呵責偸蘭難陀比丘
尼云何名比丘尼佛結同戒違逆不受復語
長老跋提言汝愚癡不了不決定知如是種
種因縁訶已向佛廣説佛以是事集比丘僧
佛以種種因縁訶責偸蘭難陀比丘尼云何
名比丘尼我結同戒違逆不受復訶責善男
子跋提愚癡不了不決定知佛如是種種因
縁訶已語諸比丘以十利故與比丘結戒從
今是戒應如是説若比丘説戒時作是言我
不受學是戒先當問餘比丘持修多羅持比
尼持摩多羅迦者波逸提若比丘欲知法者
應從此戒學已當問餘比丘持修多羅持比
尼持摩多羅迦者應如是問是語云何是
事應爾波逸提者煮燒覆障若不悔過能障
礙道是中犯者若比丘説四波羅夷時作是
言我不學是戒先當問餘比丘持修多羅
持比尼持摩多羅迦者波逸提若比丘説十
三僧伽婆尸沙法二不定法三十尼薩耆波逸
提法九十波逸提法四波羅提提舍尼法衆多
學法七滅諍法及餘入比尼經説時作是言
我不受學是戒先當問餘比丘持修多羅
持比尼持摩多羅迦者波逸提若除入比
尼經説餘經時作是言我不受學是經先當
問餘比丘持修多羅持比尼持摩多羅迦者
突吉羅七十
五竟
佛在王舍城爾時六群比丘與十七群比丘
常共鬪諍相罵相詈時十七群共六群鬪
諍相罵已各自別去謂六群比丘不聞其
聲屏處相謂言六群兇惡健鬪我等共同心
者六群比丘不能得便時六群比丘盜往立
聽十七群比丘謂無人聞説已默然時六
群言汝可以罵我等答言誰罵汝等六群
言汝等適不言六群比丘兇惡健鬪諍我
等共同心者六群比丘不能得便十七群比
丘言誰作是言從誰所聞六群比丘言我在
屏處立聞是中有比丘少欲知足行頭陀聞
是事心不喜種種因縁訶責六群比丘云何
名比丘共他鬪諍相罵已盜往立聽種種因
縁訶已向佛廣説佛以是事集比丘僧知而
故問六群比丘汝實作是事不答言實作世
尊佛種種因縁訶責六群比丘云何名比
丘共他比丘鬪諍相罵盜往立聽種種因
縁訶已語諸比丘以十利故與比丘結戒從
今是戒應如是説若比丘共餘比丘鬪諍已
盜往立聽彼比丘所説我當憶持波逸提
盜往聽者若在細梐繩床下若麁梐繩床
下若獨坐床下若戸邊若道邊若高上若
牆邊若別房内若壁邊障外若闇中若月明
中波逸提者煮燒覆障若不悔過能障礙道
是中犯者若比丘共他比丘鬪諍相罵已
盜往聽他語若在細梐繩床下能得聞者波
逸提不得聞突吉羅若在麁陛繩床下若
獨坐床下若戸邊若道邊若高上若牆
邊若別房内若壁邊若障外若黒闇中
若月明中得聞者波逸提不聞者突吉
羅不犯者若爲和合往聽不犯七十
六竟
佛在舍衞國爾時諸比丘欲與跋難陀釋子
作擯羯磨白時六群比丘於僧中遮不得成
羯磨一時六群比丘有因縁餘處去有一比
丘助六群者不去諸比丘共相謂言我等今
與六群比丘作擯羯磨有比丘言六群比丘
或當在中間遮有比丘言六群比丘已餘處
去無有遮者即打揵椎集比丘僧欲與跋
難陀作擯羯磨稱跋難陀名欲唱白時助
六群比丘者默然從坐起去作是念今諸比
丘欲與跋難陀釋子作擯羯磨後白諸比丘
唱言已與跋難陀作擯羯磨是助六群比
丘者言是羯磨不如法別我作故諸比丘
言汝在是中答言我雖在此中汝等欲唱
白時我從坐起去以擯跋難陀釋子故是中
有比丘少欲知足行頭陀聞是事心不喜
種種訶責助六群比丘云何名比丘僧斷事
時默然起去種種因縁訶已向佛廣説佛以
是事集比丘僧知而故問助六群比丘汝實
作是事不答言實作世尊佛種種因縁訶
責助六群比丘云何名比丘衆僧斷事時默
然起去種種因縁訶已語諸比丘以十利故
與比丘結戒從今是戒應如是説若比丘僧
斷事時默然起去波逸提僧斷事者若僧所
作事謂白一白二白四羯磨布薩自恣若
作十四人羯磨波逸提者煮燒覆障若不
悔過能障礙道是中犯者若比丘僧斷事唱
白時默然起去波逸提若白一白二白四
羯磨布薩自恣作十四人羯磨時默然從坐
起去者波逸提不犯者若去大小便若去
不離聞處不犯七十
七竟
佛在倶舍彌國時闡那比丘諸上座所説是
法是律是佛教不待説竟中間作異語答難
上座無敬畏心諸比丘語闡那汝莫爾諸
上座所説是法是律是佛教汝莫中間作異
語不待説竟答難上座無敬畏心闡那言我
答難上座無敬畏心何預汝事是中有比丘
少欲知足行頭陀聞是事心不喜種種因縁
訶責闡那云何名比丘諸上座所説是法
是律是佛教不待説竟中間作異語答難上
座無敬畏心種種因縁訶已向佛廣説佛以
是事集比丘僧知而故問闡那汝實作是事
不答言實作世尊佛種種因縁訶責闡那
云何名比丘諸上座所説是法是律是佛教
不待説竟中間作異語答難上座無敬畏心
種種因縁訶已語諸比丘汝等記闡那比丘
不恭敬事若有餘比丘作是事者亦應如是
記不恭敬事記者僧一心和合一比丘唱
大徳僧聽是闡那比丘上座所説是法是律
是佛教不待説竟中間作異説答難上座無
敬畏心若僧時到僧忍聽當記闡那比丘不
恭敬事白如是如是白四羯磨僧記闡那比
丘不恭敬事竟僧忍默然故是事如是持語
諸比丘以十利故與比丘結戒從今是戒應
如是説若比丘不恭敬者波逸提波逸提者
煮燒覆障若不悔過能障礙道是中犯者
若比丘僧未記不恭敬事若諸比丘語汝莫
作婬答言不作而實作婬婬故波羅夷不恭
敬故突吉羅汝莫偸奪他物莫故奪人命莫
觸女人身莫殺草木莫過中食莫飮酒汝
從此房出從床榻被褥獨坐床起去莫捉
鉢鉤鉢多羅半鉤鉢多羅揵鎡半揵鎡剃刀
鑷小刀答言不作而實作若作隨得罪不恭
敬故突吉羅若比丘僧未記不恭敬事諸比
丘語汝莫作婬答言當莫作而實作婬婬
故波羅夷不恭敬故突吉羅汝莫偸奪他物
莫奪人命莫觸女身莫殺草木莫過中食莫
飮酒汝從此房出從床榻被褥獨坐床起
去莫捉此鉢鉤鉢多羅半鉤鉢多羅揵鎡半
揵鎡剃刀鑷小刀答言當不作而實作若
作隨得罪不恭敬故突吉羅若比丘僧記不
恭敬事已諸比丘語汝莫作婬答言不作
而實作婬婬故波羅夷不恭敬故波逸提
僧記不恭敬事已語汝莫偸奪他物莫故
奪人命莫觸女身莫殺草木莫過中食莫飮
酒汝從此房出從床榻被褥獨坐床起去
莫捉此鉢鉤鉢多羅半鉤鉢多羅揵鎡半揵鎡
剃刀鑷小刀答言不作而實作若作隨得
罪不恭敬故波逸提若比丘僧記不恭敬
事已諸比丘語汝莫作婬答言當不作而
實作婬婬故波羅夷不恭敬故波逸提僧記
不恭敬事已諸比丘語汝莫偸奪他物莫
故奪人命莫觸女身莫殺草木莫過中食
莫飮酒汝從此房出從床榻被褥獨坐床起
去莫捉此鉢鉤鉢多羅半鉤鉢多羅揵鎡半
揵鎡剃刀鑷小刀答言當不作而實作
若作隨得罪不恭敬故波逸提七十
八竟
佛在支提國跋陀羅婆提邑是處有惡龍名
菴婆羅提他兇暴惡害無人能得到其住
處象馬牛羊騾驢駱駝無能近者乃至諸鳥
不得過上秋穀熟時破滅諸穀長老莎伽陀
遊行支提國漸到跋陀羅婆提邑過是夜已
晨朝著衣持鉢入村乞食乞食時聞此邑有
惡龍名菴婆羅提他兇暴惡害人民鳥獸
不得到其住處秋穀熟時破滅諸穀聞已乞
食竟到菴婆羅提他龍住處泉邊樹下敷坐
具大坐龍聞袈裟衣氣即發瞋恚從身出烟
長老莎伽陀即入三昧以神通力身亦出烟
龍倍瞋恚身上出火莎伽陀比丘復入火
光三昧身亦出火龍復雨雹莎伽陀比丘
即變雨雹作釋倶利餅餚餅波波羅餅
龍復放大霹靂長老莎伽陀即變霹靂作種
種歡喜丸龍復雨箭刀矟莎伽陀即變作
優鉢羅華波頭摩華倶牟陀華分陀利華時
龍復雨毒蛇蜈蚣土虺蚰蜒莎伽陀即變作
優婆羅華瓔珞瞻蔔華瓔珞婆師華瓔珞阿
提目多伽華瓔珞如是等龍所有勢力盡現
向長老莎伽陀如是現威徳已不能勝故
即失威力光明莎伽陀知龍力勢已盡不
能復動即變作細身從龍兩耳入從兩眼出







兩眼出已從兩鼻入從口中出在龍頭上往
來經行不傷龍身爾時龍見如是事已心
即大驚怖畏毛竪合掌向長老莎伽陀言我
歸依汝莎伽陀答言汝莫歸依我當歸依
我所歸依龍言我從今歸依佛歸依法歸依
僧當知我盡形作佛優婆塞是龍受三自歸
作佛弟子已更不復作如是兇惡事諸人鳥
獸皆得到其所住處秋穀熟時不復傷破
如是名聲流布諸國皆言長老莎伽陀能
降惡龍折伏令善諸人鳥獸得到龍所秋穀
熟時不復破傷因長老莎伽陀名聲流布
故諸人爲僧作供養前食後食是中有一貧
窮女人信敬獨請長老莎伽陀莎伽陀默然
受受已是女人爲辦多酥乳糜受而食之
女人思惟是沙門噉是多酥乳糜或當冷
發便取似水色水香水味酒持與是莎伽陀
不看即飮飮已爲説法便去還向寺中爾所
時間酒勢便發近寺門邊倒地僧伽梨欝
多羅僧安陀衞水嚢鉢杖油嚢革屣針線嚢
各在一處身在一處醉無所覺爾時佛與阿
難遊行到是處佛見是比丘知而故問阿
難此是何人答言世尊此是長老莎伽陀
佛即語阿難是處爲我敷坐床辦水集比丘
僧阿難受教即敷坐床辦水集比丘僧已往
白佛言世尊我已敷坐床辦水集比丘僧佛
自知時佛即洗足坐阿難所敷床上問諸
比丘汝等曾見曾聞有龍名菴婆羅提他兇
暴惡害先無有人到其住處象馬牛羊騾驢
駱駝無能近者乃至諸鳥無敢過上秋穀熟
時破壞諸穀善男子莎伽陀能折伏令善
諸人鳥獸得到泉上是時衆中有見者言
見聞者言聞佛語諸比丘於汝意云何
此善男子莎伽陀今能折伏蝦蟇不答言
不能世尊佛言如是過罪若過是罪皆由飮
酒故從今日若言我是佛弟子者不得飮酒
乃至小草頭一滴亦不得飮佛種種因縁訶
責飮酒已語諸比丘以十利故與比丘結
戒從今是戒應如是説若比丘飮酒者波逸
提酒者有二種穀酒木酒穀酒者用食用
麹用米或用根莖華葉果用種種子用
諸藥草雜作酒酒色酒香酒味飮能醉人
者是名穀酒木酒者不用食不用麹米
但用根莖葉華果若用種種子作酒酒色酒
香酒味飮能醉人是名木酒復有木酒不
用食不用麹米根莖葉華果但用諸種子
諸藥和合作酒酒色酒香酒味飮能醉人
是名木酒及前穀酒皆名爲酒若比丘取嘗
咽者亦名爲飮是謂飮酒波逸提波逸提
者煮燒覆障若不悔過能障礙道是中犯
者若比丘飮穀酒隨咽咽波逸提若比丘
飮木酒隨咽咽波逸提若比丘飮酢酒隨咽
咽波逸提若飮甜酒隨咽咽波逸提若噉麹
能醉者隨咽咽波逸提若噉酒糟隨咽咽波
逸提若飮酒澱隨咽咽波逸提若飮似酒
色酒香酒味能令人醉者隨咽咽波逸提若
酒色酒香酒味若酒色酒香若酒色酒味若
酒香酒味飮者隨咽咽波逸提不犯者若但
作酒色無酒香無酒味不能醉人飮者不犯
七十
九竟
佛在王舍城爾時諸比丘中前入聚落中後
出中後入聚落中後出不知出入聚落時節
諸外道出家人嫉心訶罵言餘出家人中前
入聚落中前出食後還自住處皆同和合默
然隱住如鳥母中時自於巣中伏住令子煖
是沙門釋子自言善好有徳而今中前入聚
落中後出中後入聚落中後出不知入出時
節是中有比丘少欲知足行頭陀聞是事心
不喜向佛廣説佛以是事集比丘僧語諸比
丘云何名比丘中前入聚落中後出中後入
聚落中後出不知出入時節佛爾時但訶
責而未結戒又佛在舍衞國爾時長老迦留
陀夷得阿羅漢道心中作是念我先在六群
比丘中於舍衞國汚辱諸家我今當還令此
諸家清淨作是念已入舍衞國倶度九百九
十九家若夫得道而婦不得若婦得道而夫
不得則不説數但數夫婦倶得道者爾時
舍衞城有一婆羅門家應以聲聞得度迦留
陀夷作是念我復能度是家者於舍衞城中
滿千家倶度作是念已過夜晨朝著衣持鉢
入舍衞城乞食遊行到是婆羅門舍爾時婆
羅門有小因縁不在是婆羅門婦閉門作煎
餅迦留陀夷即入禪定於門外沒在庭前現
從禪定起彈指婦即迴顧即見便看門猶




閉作是念此沙門從何處入此必貪餅故
來我終不與若使眼脱我亦不與即以神力
兩眼脱出見已復念出眼如椀我亦不與
即以神力變眼如椀見已復念倒立我前亦
不能與即以神力於前倒立復念若死我亦
不與復以神力入滅受想定心想皆滅無所
覺知爾時婆羅門婦見已喚問牽挽不動
婦即驚怖作是念是沙門大惡乃爾此常出
入波斯匿王所末利夫人師若聞某婆羅門
家死者我等得大衰惱若活者我與一餅
迦留陀夷即出滅受想定身動便起婦即看
餅先所煎者皆好意惜不與當更煎之
即煎轉勝復不以與即刮瓫邊取殘麺煎復
勝於前復作是念此等皆好當以先者與
之適擧一餅餘皆相著迦留陀夷言姉隨
心欲與我幾許便取即擧四餅持與迦留陀
夷迦留陀夷不受言我不須是餅若汝欲施
者可以與僧是婆羅門婦先世曾供養佛種
善根近正見利根本因縁強堪任今世得
道諸善根牽故便作是念是比丘實不貪
餅但愍我故來即作是念我所有餅盡當與
僧語言善人我盡持筐餅施僧答言隨意
即持餅筐詣祇桓中打揵搥集比丘僧與
僧餅竟在迦留陀夷前坐聽説法爾時迦留
陀夷即隨順觀本因縁爲説妙法即於座上
遠塵離垢於諸法中得法眼淨是女人聞法
知法見法入法度疑悔不隨他於佛法中得
自在心無所畏從坐起頭面禮迦留陀夷足
言我從今日歸依佛歸依法歸依僧知我盡
形作佛優婆夷時迦留陀夷復爲説法示教
利喜示教利喜已默然是女人聞法示教
利喜已頭面禮長老迦留陀夷足右繞而去
還到自舍時夫於後來還婦語夫言汝去
後我閉門作煎餅時阿闍梨迦留陀夷來現
種種神力我持是餅與祇桓僧阿闍梨迦留
陀夷爲我説法我得須陀洹道汝今可往亦
當爲汝説法是婆羅門前世曾供養佛種善
根近正見利根本因縁強堪任今世得道諸
善根力牽故便往詣長老迦留陀夷所頭面
禮足在前而坐迦留陀夷即隨順觀本因縁
爲説種種妙法即於座上遠塵離垢得法眼
淨是婆羅門聞法知法見法入法度疑悔不
隨他於佛法中得自在心無所畏從座起頭
面禮長老迦留陀夷足言我從今日歸依佛
歸依法歸依僧知我盡形作佛優婆塞迦留
陀夷復爲婆羅門説種種法示教利喜示教
利喜已默然婆羅門聞法示教利喜已從
座起頭面禮足右繞而去還到自舍語婦言
我等無有善知識大利益我等如阿闍梨迦
留陀夷者何以故我等因阿闍梨迦留陀
夷故破二十身見斷三惡道無量苦惱令
作有量入正定見四諦大徳迦留陀夷所須
衣被飮食臥具湯藥種種生活具我等當與
婦言便往自恣請婆羅門即時往詣祇桓到
迦留陀夷所頭面禮足在前而坐坐已語迦
留陀夷大徳知不我等無有善知識大利益
我等如大徳者何以故我等因大徳迦留
陀夷故破二十身見斷三惡道無量苦惱
令作有量入正定見四諦大徳若有所須衣
服飮食臥具湯藥種種生活具自恣受我請
當隨意取答言爾是迦留陀夷有所須衣
食臥具湯藥往彼取之是婆羅門有一兒學
婆羅門法婦婆羅門女父母語兒言汝知
不我等更無好知識大利益我等如大徳迦
留陀夷者何以故我等因大徳迦留陀夷故
破二十身見斷三惡道無量苦惱令作有量
入正定見四諦如汝好供養我等若我等
死後當如是供養大徳迦留陀夷兒答言
爾世法無常如偈所説
　　　　常者皆盡　高者亦墮　合會有離　　　　
　　　　生者有死
是兒父母死已作孝除服洗浣竟往詣迦留
陀夷所頭面禮足在一面坐白言我視大徳
迦留陀夷如父母無異若有所須衣服飮食
臥具湯藥種種生活具自恣受我請當隨意
取如從我父母取答言爾爾時迦留陀夷所
須衣服飮食臥具湯藥從彼家取爾時有五
百賊作惡事竟入舍衞城賊主年少端正婆
羅門兒婦機上遙見心生染著便喚婢使語
其人來入共相娯樂是婢即往語言某婆羅
門婦喚汝來入共相娯樂賊主即入一時迦
留陀夷晨朝着衣持鉢入是婆羅門舍婦爲
敷座坐已共相問訊在一面坐婆羅門兒
婦疾爲辦飮食自手行水自與多美飮食
自恣飽滿竟行水洗手取小床坐聽法爾
時迦留陀夷爲種種因縁訶責婬欲讃歎離
婬欲種種因縁訶責破戒讃歎持戒如是説
法已從坐起去時婦作是念是比丘種種因
縁訶責婬欲讃歎離欲訶責破戒讃歎持戒
是比丘必當見我二人共作惡事是故作是
語我夫更無同心愛念如是沙門者若以是
事語我夫者我當受大苦惱作是念已語
賊言汝聞沙門種種因縁訶責婬欲讃歎離
欲訶責破戒讃歎持戒耶是比丘必當見
我等二人共作惡事我夫更無同心愛念如
是沙門者若以是事語我夫者我等當受大
苦惱賊主言余當云何答言當除滅去賊
主言此有大威徳力淨飯王師婆羅門子
常出入波斯匿王所末利夫人師云何可殺
答言我能作因縁必令可殺是女人中後佯
病臥地遣人往喚迦留陀夷言來看我
病迦留陀夷中後著衣往看即與坐處共相
問訊迦留陀夷就坐種種因縁爲説法示教
利喜已欲起去婦言善人莫去隨爾所時
爲我説法我漸小差苦受滅樂受生迦留陀
夷聞是語已復爲説種種法示教利喜已欲
去又言善人莫去隨爾所時爲我説法我
便得差苦受滅樂受生迦留陀夷復爲更
説種種法示教利喜乃至日沒闇時迦留陀
夷起到糞聚所賊主以利刀斷頭埋著糞中
是時説戒日祇桓中行籌長一籌共相謂
言誰不來者比坐皆言迦留陀夷不來誰
受欲答言無有諸比丘不知云何是事白
佛佛語諸比丘汝等作布薩説戒迦留陀
夷已入涅槃我與善男子迦留陀夷少一身
不滿五百世共伴今則別離佛過夜已晨
朝著衣衆僧圍繞恭敬入舍衞城到糞聚所
佛神力故死屍踊出在虚空中諸比丘取著
床上持出城諸比丘及弟子以大徳供具燒
身起塔供養波斯匿王聞長老迦留陀夷某
婆羅門家死即滅七世左右十家皆奪財物
捕取五百賊悉截手足著祇桓壍中諸比丘
入城乞食聞是事已白佛佛言如是過罪及
餘過罪皆由非時入聚落佛言若迦留陀夷
不非時入聚落者不於是婆羅門家爲人所
殺佛種種因縁訶責非時入聚落已語諸比
丘以十利故與比丘結戒從今是戒應如是
説若比丘非時入聚落波逸提非時者過日
中後至地未了是中間名爲非時聚落者
白衣舍波逸提者煮燒覆障若不悔過能
障礙道是中犯者若比丘非時入聚落波
逸提隨所入隨一一波逸提爾時爲病比
丘欲從白衣舍索羹飯飮食粥不得去故看
病比丘苦惱病者増長諸比丘不知云何
是事白佛佛以是事集比丘僧種種因縁讃
戒讃持戒讃戒讃持戒已語諸比丘從今是
戒應如是説若比丘非時入聚落不白餘比
丘波逸提餘比丘者謂眼所見是中犯者
若比丘在阿練兒處白餘比丘入聚落從聚
落還到阿練兒處即以先白復至聚落波逸
提又比丘在阿練兒處白餘比丘入聚落
從聚落入聚落僧坊即以先白復至聚落波
逸提又比丘在阿練兒處白餘比丘入聚落
從聚落入所住處即以先白復入聚落波逸
提若比丘在聚落僧坊白餘比丘入聚落從
聚落還入聚落僧坊即以先白復至聚落波
逸提又比丘在聚落僧坊白餘比丘入聚落
從聚落至所住處即以先白復入聚落波逸
提又比丘在聚落僧坊白餘比丘入聚落從
聚落至阿練兒處即以先白復入聚落波逸
提若比丘在所住處白餘比丘入聚落從聚
落至所住處即以先白復入聚落波逸提又
比丘在所住處白餘比丘入聚落從聚落至
阿練兒處即以先白復入聚落波逸提又比
丘在所住處白餘比丘入聚落從聚落入聚
落僧坊即以先白復入聚落波逸提若比丘
非時入聚落不白餘比丘隨所經過大巷
小巷隨得爾所突吉羅隨入白衣家隨一
一波逸提有一比丘寄衣在居士舍是比
丘聞居士舍爲火所燒忘不白餘比丘從僧
坊出向聚落爾時憶念我不白餘比丘憶已
道中還至僧坊白餘比丘爾所時間居士
舍燒盡比丘衣亦倶燒盡居士言汝何故
後來若先來佐我救火者汝衣亦當不燒是
比丘不知云何以是事白佛佛以是事集比
丘僧種種因縁讃戒讃持戒讃戒讃持戒已
語諸比丘從今是戒應如是説若比丘非時
入聚落不白餘比丘波逸提除急因縁急
因縁者若聚落失火若八難中一一難起
去者不犯八十
竟
佛在舍衞國爾時有一居士因跋難陀釋子
請佛及僧明日食佛默然受請居士知佛默
然受已從坐起頭面禮佛足右繞而去還自
舍通夜辦種種多美飮食跋難陀常出入多
家晨朝著衣持鉢入諸家時僧坊中無有人
唱時到亦無打犍搥者佛告阿難時到汝
自知之阿難即令唱時到打揵槌佛及僧入
是居士舍無有人迎佛作禮敬敷坐處者
時佛語阿難今時所應作者便作阿難即約
勅主人令敷座處即敷座處佛及僧坐已佛
語阿難所應次第作事汝自當知阿難即時
語居士言佛及僧坐久食具已辦何不下
食居士言小住待跋難陀釋子來佛小默然
第二復語阿難次第所應作事汝自當知阿
難第二復語居士食具已辦可與佛及僧
居士言小住待跋難陀釋子來佛復默然
第三復語阿難今時次第所應作事汝自
當知阿難第三復語居士佛及僧坐久食具
已辦可與佛及僧居士復言是會因跋難陀
釋子跋難陀釋子若來者當與若不來者或
與或不與若須食者當住待跋難陀時跋難
陀曰時欲過方來居士即自手行水自
與多美飮食自恣飽滿已跋難陀先疾食竟
便起入餘家爾時居士以多美飮食自恣與
佛及僧竟自行水知佛洗手攝鉢取小床坐
佛前聽説法佛以種種因縁説法示教利喜
已佛及僧從座起去佛食後語阿難爲我敷
坐床辦水集比丘僧竟語我阿難受教即
敷坐床辦水集比丘僧往白佛言世尊我已
敷座辦水集比丘僧除一比丘跋難陀釋子
佛自知時爾時跋難陀至日暮乃來阿難第
二復到佛所白言世尊我已敷座辦水集比
丘僧佛自知時爾時世尊洗脚已便坐阿難
所敷床上語諸比丘跋難陀癡人今日兩
時惱僧中前以飮食因縁中後以集僧因縁
佛種種因縁訶責已語諸比丘以十利故與
比丘結戒從今是戒應如是説若比丘許他
請僧中前中後行到餘家波逸提許請僧
者許爲檀越請衆僧來中前者從地了至
日中中後者過日中至地未了行諸家者
白衣舍名爲家行者與白衣同心入出波逸
提者煮燒覆障若不悔過能障礙道是中
犯者若比丘在阿練兒處白餘比丘入聚落
從聚落還阿練兒處即以先白復至聚落波
逸提又比丘在阿練兒處白餘比丘入聚落
從聚落入聚落僧坊即以先白復至聚落波
逸提又比丘在阿練兒處白餘比丘入聚落
從聚落入所住處即以先白復入聚落波逸
提若比丘在聚落僧坊白餘比丘入聚落從
聚落還入聚落僧坊即以先白復至聚落波
逸提又比丘在聚落僧坊白餘比丘入聚
落從聚落至所住處即以先白復入聚落波
逸提又比丘在聚落僧坊白餘比丘入聚落
從聚落至阿練兒處即以先白復入聚落波
逸提若比丘在所住處白餘比丘入聚落從
聚落還至所住處即以先白復入聚落波逸
提又比丘在所住處白餘比丘入聚落從聚
落至阿練兒處即以先白復入聚落波逸提
又比丘在所住處白餘比丘入聚落從聚落
入聚落僧坊即以先白復入聚落波逸提若
比丘爲檀越家請比丘僧宿是比丘不白諸
比丘出至檀越舍界隨所經過大巷小巷隨
得爾所突吉羅隨至他家隨得爾所波逸提
八十
一竟
十誦律卷第十七

十誦律卷第十八第三誦之五
　後秦北印度三藏弗若多羅譯　
九十波逸提之十
佛在舍衞國爾時波斯匿王作是法若佛在
祇洹我當日日自往奉見爾時波斯匿王聞
佛在祇洹即勅人民掃除祇洹皆令淨潔我
欲見佛受勅掃灑除却衆人唯有一人著故
弊衣在佛前坐聽法敬難佛故不敢驅去
使者白王我已掃除祇洹淨潔唯有一人著
弊故衣近佛坐聽法我等敬難佛故不敢
驅却王言一人著弊故衣在佛前坐當何
所能即勅御者駕乘調車我欲見佛即嚴駕
車往白王言已嚴駕善車王自知時王即
上車出舍衞城往詣祇洹至下乘處歩入祇
洹爾時大衆遙見王來皆起迎王有一須達
居士佛邊聽法恭敬佛故不起迎王王即瞋
言此是何人著弊故衣在佛前坐見我不起
我是澆頂大王我境界中得自在無死罪
者能殺有死罪者能放以敬佛故瞋不出口
直詣佛所頭面禮足却坐一面佛爲種種
説法示教利喜不入王心瞋是人故諸佛常
法不爲不一心人説法佛即問王何故以
二心聽法王言世尊此是何小人著弊故
衣在佛前坐見我來不起立迎我於國中得
自在無死罪者能殺有死罪者能放須達居
士言大王不知耶我於佛前坐聽法恭敬
佛故不起迎王無有憍慢王時大羞小退一
面問諸大臣此是何人著弊故衣在佛前
坐不起迎我諸大臣言大王此名須達
居士是佛弟子得阿那含道在佛前坐聽法
敬佛故不起無洹慢心王聞是語瞋心小
息便作是念佛法大力令人心大得無畏
力我今何不令諸夫人受學佛法令得大心
時王語諸夫人使從比丘受學經法諸比丘
不欲教授作是言佛未聽我等教諸夫人法
是事白佛佛言從今聽比丘教授諸夫人法
時諸夫人各各自請經師有夫人請舍利弗
者有請目連者有請阿那律者時末利夫
人請迦留陀夷爲師爾時諸夫人次第直宿
於王時末利夫人下著珠網衣上著磨貝
衣内身露現如共王宿時即著是衣出在
中庭床上坐爾時迦留陀夷地曉時著衣持
鉢入王宮至門下立彈指末利夫人看見師
來便言師入即生慚羞胡跪而坐不得起
迦留陀夷見已亦羞還出到祇洹中以是事
向諸比丘説諸比丘以是事向佛廣説佛語
諸比丘若如是過失及過是過失皆由數入
王家故佛言若比丘入王家有十種過失何
等十若王與夫人共坐比丘來入爾時夫人
見比丘或笑比丘見夫人或笑爾時王作是
念如夫人見比丘笑比丘見夫人笑此比丘
必起惡業是名第一過失復次王共夫人
宿不自憶念是夫人或出外住行還有娠
時王見比丘入出王作是念是夫人出外比
丘數入出必共起惡業是名第二過失復次
王家失五寶若似五寶王見比丘入出是中
必當起惡業是第三過失復次王祕密語
論事或有内鬼神持外唱説王作是念如
此密語外人得聞是比丘常入出必是比丘
所傳是名第四過失復次王欲殺王子或時
王子欲殺王是中有不喜者謂比丘所作作
是念我寧莫與比丘共事是第五第六過
失復次王欲遷小爲大或欲退大爲小是中
有不喜者謂比丘所作作是念我寧莫與比
丘共事是名第七第八過失復次王大嚴
駕幢幡鳴鼓若乘象馬輦輿出驅人遠道是
中有不愛比丘者見比丘在王邊必謂是比
丘所作作是念我寧莫與比丘共事是名第
九過失復次王滅敵國敵國調伏時應死者
勅殺又唱莫殺是中不喜者言我寧莫與
比丘共事是名第十過失佛語諸比丘諸
王家多有象兵馬兵車兵歩兵是家中與白
衣相宜非比丘所宜種種因縁呵責入王家
已語諸比丘以十利故與比丘結戒從今
是戒應如是説若比丘水澆頂刹利王家夜
未過未藏寶若過門澆及闑處波逸提王
者刹利種受水澆頂受王職是名爲王刹
利澆頂若婆羅門若居士乃至女人受是澆
頂王職亦名爲王刹利澆頂夜未過者王未
出故夫人未入故未藏寶者未藏莊嚴具
未擧藏故門闑者門中相闑處者是門中地
可安闑處波逸提者煮燒覆障若不悔過能
障礙道是中犯者王未出夫人未入未藏寶
爾時比丘入王門得波逸提若王雖出夫人
未入未藏寶爾時比丘入王門得波逸提若
王出夫人入未藏寶比丘爾時入王門得波
逸提若王出夫人已入已藏寶物比丘爾
時入王内門不犯佛在倶舍彌國爾時優
填王千夫人五百人爲一部舍彌婆提爲一
部首阿奴跋摩爲一部首是中舍彌婆提
所領五百人善好有功徳阿奴跋摩所領五
百人惡邪不善爾時優填王有小國反叛王
作是念我當留誰鎭後令無惡事自往破賊
王作是念摩揵提婆羅門利根有威徳是我
婦父我當留鎭後自往破賊我於是人無有
惡事後無憂悔王作是念已即令婆羅門鎭
城自往破賊時諸城邑聚落名聲流布王令
摩揵提婆羅門守城後日早起百千種人在
婆羅門門下有立讃歎者有稱吉者有合
掌恭敬禮拜者有餉象馬車乘牛羊駝驢
者有餉金銀琉璃硨璖瑪碯者摩揵提婆羅
門作是念我得如是富貴勢力者皆是我女
力故我當以何報是女若與金銀琉璃硨𤦲
瑪碯者宮中不少女人所有怨嫉憂毒無過
對婦若令舍彌婆提五百夫人死者乃當報
女恩我何故不殺今不可直殺當作方




便火燒殺之作是念已遣使語舍彌婆提
夫人汝如我女無異若須蘇油薪草材木樹
皮松明遣人來取即勅所典舍彌婆提夫
人遣人來索蘇油薪草兩三倍與受教言爾
女人性貪憙集財物以易得故多取積聚滿
宮房舍窓向欄楯諸樓閣間及床榻下諸瓮
甕器皆悉盛滿摩揵提婆羅門知火具已
多勅閉宮門放火燒之即時人民聞王宮
中失火畏王刀力鞭杖力瞋力故多人倶
集欲破門入摩揵提婆羅門深惡心故作是
念若人民破門入者或能滅火令不燒死作
是念已語諸人民汝等不知王心妬耶若聞
諸人破門入者姦我宮人必當大瞋諸人
言今當云何答言當縛木梯隥入如是集
木作梯聞舍彌波提及五百女人皆已燒
死遣人白王宮中失火舍彌波提夫人
等五百人火所燒死王聞是事心生憂惱作
是言如是好福田人今永別離王以愁
憂因縁迷悶欲死即墮床諸臣以水灑面
即便得醒諸大臣言王莫愁憂更當起宮
殿集諸婇女爾時王破賊已還至城外住我
不入城乃至新宮殿竟滿五百女人當入城
住王以鞭杖力刀力矟力健瞋力故宮殿速
成選取貴人女億財主居士女得五百人
滿宮中有居士名瞿師羅居士有女是舍
彌波提夫人妹名威徳是女於千夫人中最
上諸臣白王新宮已成諸夫人已滿王自
知時即入新宮與新女共相娯樂王漸漸推
問因縁後知摩揵提婆羅門爲自女故作是
惡事即遣人喚婆羅門來語言汝出我國
去我不憙殺婆羅門王即約勅殺阿奴跋
摩夫人時諸新女爲王所親信故便白王
言是舍彌波提夫人等長夜親近供養佛
及僧願聽我等供養佛及僧王時作是言佛
不聽諸比丘入王宮即時諸女欲令王起憍
慢心故作是言王有大威徳力勢諸大事
尚能辦何況此事願王當成我等供養事
諸女急白故令王發憍慢心即便聽許王
問諸女汝等實欲作供養耶答言欲作汝等
隨力辦供養具諸女有辦僧伽梨者有
辦欝多羅僧者有辦安陀衞者有辦鉢
者有辦漉水嚢油嚢杖針綖嚢爾時王喚
巧匠問言汝能令諸夫人不出於宮中得
供養佛及僧耶答言可得王言云何答言當
作行輪宮殿即勅令速作作已白王輪宮已
成王自知時王即詣佛所頭面禮足却坐
一面佛以種種因縁説法示教利喜示教利
喜已默然王知佛種種因縁説法示教利喜
已從坐起偏袒右肩合掌白佛言願佛及
僧受我明日請佛默然受王知佛受已頭
面禮佛足右遶而去是夜勅辦多美種種
飮食晨朝敷座處遣使白佛時到食具已
辦佛自知時諸比丘往詣王宮佛自房
住迎食分爾時巧匠知僧來至即出輪宮圍
繞衆僧王知僧坐已自手行水自與多美飮
食自恣飽滿即開宮門諸女皆出問訊諸
比丘有問父母者姉妹兄弟者及問訊佛
者爾時長老舍利弗爲上座語諸比丘我
等今日不在王宮耶當共一心王知僧食已
自行澡水取小坐床坐僧前聽説法語諸夫
人所欲供養者今正是時有夫人施僧伽梨
者施欝多羅僧者施安陀衞者有施鉢
者有施漉水嚢者有施針綖嚢者爾時諸
比丘皆得滿手滿鉢物相視而坐王有方便
心念當云何令諸比丘經宮中過即令輪宮
遮先來道便白僧言大徳可去諸比丘言
佛不聽我等入王宮中王言我今教出不教
入爾時舍利弗呪願已及僧從座起去還到
僧坊以是事向佛廣説佛以是事集比丘僧
種種因縁讃戒讃持戒讃戒讃持戒已語諸比
丘從今是戒應如是説若比丘水澆頂刹利
王夜未過未藏寶若過門闑及門闑處除急
因縁波逸提急因縁者若王遣使喚比丘
若夫人王子如是等諸有力官屬喚皆不犯
八十
二事
佛在倶舍彌國爾時長老闡那比丘有可悔
過罪諸比丘憐愍慈心求安隱故教令悔過
闡那言我始知是事入戒經中半月次來所
説是中有比丘少欲知足行頭陀聞是事
心不喜種種因縁呵責云何名比丘犯可
悔罪諸比丘憐愍教令悔過便作是言我今
始知是事入戒經中半月次來所説種種因
縁呵已向佛廣説佛以是事集比丘僧知而




故問闡那言汝實作是事不答言實作世
尊佛以種種因縁呵責闡那云何名比丘犯
可悔過罪諸比丘憐愍教令悔過便作是言
我今始知是事入戒經中半月次來所説種
種因縁呵已語諸比丘以十利故與比丘結
戒從今是戒應如是説若比丘説戒時作是
言我今始知是事入戒經中隨半月次來所
説諸比丘知是比丘先曾再三聞説此戒何
況復過是比丘非以不知故得脱隨所犯事
應令如法悔過應更呵令折伏汝失無利
是惡不善説戒時不尊重戒不一心聽以是
事故得波逸提波逸提者煮燒覆障若不悔
過能障礙道是中犯者若比丘説四波羅夷
時作是言我今始知是法入戒經中隨半月
次來所説得波逸提若説十三僧伽婆尸沙
時若説二不定法時若説三十尼薩耆波逸
提時若説九十波逸提時若説四波羅提提
舍尼法時若説衆多學法時若説七止諍
法時及説隨律經時作是言我今始知是法
入戒經中隨半月次來所説得波逸提除隨
律經説餘經時作是言我今始知是法入戒
經中突吉羅八十
三事
佛在舍衞國爾時舍衞城有治角師名達摩
提那富饒財寶種種成就是人隨佛及僧所
須物自恣請與謂衣鉤禪鎭衣釘鉢支匕
針筒如是諸比丘衆多數數往取是人作不
能供婦兒空乏餘居士瞋責呵言沙門釋子
不知量不知厭足若施者不知量受者應知
量是達摩提那居士本富饒財布施不知量
故與不能供婦兒空乏是中有比丘少欲
知足行頭陀聞是事心不喜向佛廣説佛以
是事集比丘僧種種因縁呵責諸比丘云何
名比丘不知時不知量若施者不知量受者
應知量是達摩提那居士本富饒財布施不
知量故與不能供婦兒空乏種種因縁呵已
語諸比丘以十利故與比丘結戒從今是
戒應如是説若比丘骨牙齒角作針筒者波
逸提骨者象骨馬骨蛇骨牙者象牙馬牙
猪牙齒者象齒馬齒猪齒角者羊角牛角
水牛角鹿角波逸提者煮燒覆障若不悔
過能障礙道是中犯者若比丘骨作針筒波
逸提若牙若齒若角隨作隨得爾所波逸提
若比丘用骨牙齒角作針筒者是比丘應破
是針筒已入僧中唱言我用骨牙齒角作針
筒得波逸提罪我今發露悔過不覆藏僧應
問汝破針筒未若言已破僧應問汝見罪
不若言見罪應教言汝今發露悔過後莫復
作若未打破僧應約勅令破若僧不約勅
一切僧得突吉羅罪若僧約勅不受是比丘
得突吉羅罪八十
四事
佛在倶舍彌國爾時長老闡那用高廣好床
佛與阿難遊行到闡那房是闡那遙見佛來
從坐起偏袒右肩合掌白佛言世尊入我房
舍看床佛即入見是床高好見已語阿難染
汚爛壞云何是癡人用如是高廣好床佛種
種因縁呵責闡那云何名比丘用高廣好床
佛種種因縁呵已集比丘僧語諸比丘以十
利故與比丘結戒從今是戒應如是説若比
丘欲作床者當應量作量者足高八指除
入梐過是作者波逸提床者有二種細梐
繩床麁梐繩床麁梐繩床有五種阿珊蹄脚
波郎劬脚羝羊角脚尖脚曲脚細梐繩床
亦有五種阿珊蹄脚波郎劬脚羝羊角脚
尖脚曲脚高八指者佛言用我八指第三
分入梐波逸提者煮燒覆障若不悔過能
障礙道是中犯者若比丘過八指作床脚者
波逸提隨作隨得爾所波逸提若比丘過
八指作床脚者應截脚入僧中白言我過
八指作床脚得波逸提罪今僧中發露悔過
不覆藏僧應問汝截未若言已截問汝見
罪不若言見罪僧應言汝如法悔過後莫
復作若言未截僧應約勅令截若僧不約
勅令載者僧得突吉羅若僧約勅不受是比
丘得突吉羅八十
五事
佛在王舍城爾時六群比丘以草木兜羅綿
貯臥具諸居士瞋不喜呵罵沙門釋子自言
善好有功徳乃以兜羅綿貯臥具如王如大
臣是中有比丘少欲知足行頭陀聞是事心
不喜向佛廣説佛以是事集比丘僧知而故
問六群比丘汝實作是事不答言實作世尊
佛以種種因縁呵責云何名比丘以兜羅綿
貯臥具種種因縁呵已語諸比丘以十利故
與比丘結戒從今是戒應如是説若比丘
自以兜羅綿貯臥具若使人貯波逸提兜
羅綿者柳華白楊華阿鳩羅華波鳩羅
華鳩舍羅華間闍華波波闍華離摩
華皆波逸提波逸提者煮燒覆障若不悔
過能障礙道是中犯者若比丘以草木兜
羅綿貯臥具波逸提隨貯隨得爾所波逸
提若比丘以兜羅綿貯臥具者是比丘應
摘破却兜羅綿到僧中白言我以兜羅
綿貯臥具得波逸提罪發露悔過不覆藏
僧應問汝摘却未若言已却僧應問
汝見罪不若言見罪僧應約勅汝如法悔
過後莫復作若言未摘應約勅令摘若
不約勅僧得突吉羅若僧約勅不受是比
丘得突吉羅罪八十
六事
佛在舍衞國爾時毘舍佉鹿子母往詣佛所
頭面禮足却坐一面佛以種種因縁説法示
教利喜示教利喜已默然知佛説法示教利
喜默然已從坐起偏袒右肩合掌白佛言世
尊願佛及僧受我明日請佛默然受之知佛
默然受已頭面禮佛足右繞而去還自舍通
夜辦種種多美飮食佛是夜共阿難露地遊
行佛看星宿相語阿難言若今有人問知
星宿相者何時當雨彼必言七歳當雨佛語
阿難初夜過已至中夜是星相滅更有異
相出若爾時有人問知相者何時當雨彼
必言過七月當雨又語阿難中夜已過至
後夜是星相滅更有異相出若爾時問知
相者何時當雨彼必言七日當雨是夜已
過地了時東方有雲出形如圓椀遍滿空中
是雲能作大雨滿諸坑坎爾時佛語阿難語
諸比丘是椀雲雨有功徳能除病若諸比
丘欲洗者當露地立洗阿難受教語諸比
丘是椀雲雨有功徳能除病若諸比丘欲
洗者聽露地立洗時諸比丘隨意露地立
洗爾時毘舍佉鹿子母辦飮食已早起敷座
處遣婢使白佛時到食具已辦佛自知時婢
受教往詣祇洹覓諸比丘不見於門孔間
看見裸形露洗見已心不喜作是念是中
都無比丘盡是裸形外道無慚愧人作是念
已即還語毘舍佉鹿子母言祇洹中無一
比丘盡是裸形外道是毘舍佉母智慧利
根知今日雨墮諸比丘必當露地裸形洗
浴是婢癡無所知故作是言祇洹中無一
比丘盡是裸形外道即便喚餘婢往詣祇
洹打門作聲白言時到食具已辨即受教
去往到祇洹打門作聲白言時到食具已
辦佛自知時爾時佛與大衆著衣持鉢衆僧
圍繞倶詣其舍佛在僧中坐毘舍佉母自行
澡水自手與多美飮食食已自手行水知
收鉢已持小床坐佛前聽説法白佛言世
尊與我願佛言諸多陀阿伽度阿羅呵三
藐三佛陀不得與汝過願毘舍佉言與我可
得願佛言與汝可得願汝欲得何願毘舍
佉言一者我欲與比丘僧雨浴衣二者與
比丘尼僧浴衣三者客比丘來我與食四
者遠行比丘我與食五者病比丘我與飮食
六者看病比丘我與飮食七者我常與比丘
僧粥八者多知識少知識比丘我與病縁湯
藥及所須物佛言汝見何因縁故欲與比丘
僧雨浴衣答言大徳我今日早起敷座已
遣婢使詣祇洹白佛時到婢至門間見諸比丘
露地雨中裸形洗浴婢還言祇洹中無一比
丘但諸外道無慚愧人大徳比丘裸形在
佛前和上阿闍梨一切上座前則爲無羞是
故欲與比丘僧雨浴衣著自在露地雨中洗
浴毘舍佉汝見何因縁故欲與比丘尼僧
浴衣答言大徳我一時與諸居士婦共至
阿耆羅河中洗浴時諸比丘尼亦入河中
裸形洗浴諸居士婦見已心不喜呵責言是
輩薄福徳不吉麁身大腹垂乳何用學梵行
爲大徳女人裸形醜惡是故我欲與浴衣
毘舍佉汝見何因縁故欲與客來比丘飮食
答言大徳客來比丘不知何處可去不可去
道路疲極未得休息是故我欲與飮食後隨
知可去不可去處毘舍佉汝見何因縁故欲
與遠行比丘食答言大徳遠行比丘若待
食時怛鉢那時若行乞食則伴捨去或夜中
入嶮道或獨行曠野我與食故不失伴不入
嶮道是故我與飮食毘舍佉汝見何因縁
故欲與病比丘飮食答言大徳病比丘不
得隨病飮食則病難差是故我與隨病飮食
則病易差毘舍佉汝見何因縁故欲與看病
比丘飮食答言大徳看病比丘若待僧中
食後食若行乞食去是病比丘瞻養事闕若
煮飯作粥作羹煮魚肉煮湯藥出内大小
便不淨器若棄唾器是故我與看病比丘
飮食瞻養不闕便得煮飯作粥作羹煮肉及
煮湯藥出内大小便器棄唾器毘舍佉汝
見何因縁故欲常與比丘僧粥答言大徳
若比丘不食粥有飢渇惱或時腹内風起
我常與粥故則無衆惱毘舍佉汝見何因縁
故欲與多知識少知識比丘病縁湯藥及所
須物答言病比丘必欲得湯藥所須諸物
以是故我與復次大徳我若聞某比丘彼
住處死佛記彼比丘三結斷得須陀洹不墮
惡道必得涅槃極至七生天人中往返得盡
衆苦大徳我當問是長老曾來舍衞國不
若我聞是比丘曾來舍衞國我思惟是長老
或受我雨浴衣或受客比丘飮食或遠行飮
食或隨病飮食或看病飮食或常與粥或
病比丘湯藥諸物大徳我以是因縁故覺意
滿大徳我若聞某比丘彼住處死佛記彼比
丘三結盡三毒薄得斯陀含一來是世得盡
苦際我當問是長老曾來舍衞國不若我聞
是比丘曾來舍衞國大徳我如是思惟是長
老或受我雨浴衣或受客比丘飮食或受遠
行飮食或隨病飮食或看病飮食或常與
粥或病比丘湯藥諸物大徳我以是因縁故
覺意滿大徳我若聞某比丘彼住處死佛
記彼比丘得阿那含五下結盡便於天上般涅
槃不還是間大徳我當問是長老曾來舍
衞國不若我聞是比丘曾來我思惟是長老
或受我雨浴衣或受客比丘飮食或遠行
飮食隨病飮食看病飮食或常與粥病比
丘湯藥諸物大徳我以是因縁故覺意滿大
徳我若聞某比丘彼住處死佛記彼比丘得
阿羅漢我生已盡梵行已立所作已辦自知
作證我當問是長老曾來舍衞國不若我聞
是比丘曾來我思惟是長老或受我雨浴
衣或受客比丘飮食遠行飮食隨病飮食
看病飮食或常與粥病比丘湯藥諸物我以
是因縁故覺意滿大徳如是我財福徳成就
以是因縁攝法福徳佛言善哉善哉毘舍佉
我聽汝是諸願汝與比丘僧雨浴衣比丘尼
僧浴衣客比丘飮食遠行比丘飮食隨病比
丘飮食看病比丘飮食比丘僧常與粥多知
識少知識比丘與病縁湯藥諸物毘舍佉是
財福徳成就以是因縁攝法福徳佛爲毘舍
佉説種種因縁示教利喜已從坐起去佛以
是事集比丘僧語諸比丘從今聽諸比丘畜
雨浴衣隨意露地洗是諸比丘知佛聽畜
雨浴衣廣長大作是中有比丘少欲知足行
頭陀聞是事心不喜種種因縁呵責云何名
比丘知佛聽畜雨浴衣便廣長大作種種
因縁呵已向佛廣説佛以是事集比丘僧知
而故問諸比丘汝實作是事不答言實作
世尊佛以種種因縁呵責云何名比丘知
我聽畜雨浴衣便廣長大作畜種種因縁
呵已語諸比丘以十利故與比丘結戒從今
是戒應如是説若比丘欲作雨浴衣當應
量作量者長佛六搩手廣二搩手半過是
作者波逸提波逸提者煮燒覆障若不悔過
能障礙道是中犯者若比丘過量長作雨
浴衣波逸提若過量廣作波逸提若過量廣
長作波逸提若比丘過量廣長作雨浴衣是
衣應截斷入僧中作是言我過量廣長作雨
浴衣得波逸提罪今發露悔過不覆藏僧
應問汝截斷未若言已截僧應問汝見
罪不若言見罪應語言汝如法悔過後莫
復作若言未截僧應約勅令截若僧不
約勅僧得突吉羅若僧約勅不受是比丘得
突吉羅八十
七事
佛在維耶離國土地醎濕諸比丘病癰瘡有
一比丘瘡中膿血流出汚安陀衞如水漬佛
遙見知而故問是比丘汝何以膿血汚安陀
衞比丘答言大徳我患癰瘡膿血流出汚安
陀衞佛以是事集比丘僧種種因縁讃戒讃
持戒讃戒讃持戒已語諸比丘從今聽畜覆
瘡衣著乃至瘡差後十日若過是畜波逸提
諸比丘知佛聽畜覆瘡衣便廣長大作是中
有比丘少欲知足行頭陀聞是事心不喜種
種因縁呵責云何名比丘知佛聽畜覆瘡衣
便廣長大作種種因縁呵已向佛廣説佛以
是事集比丘僧知而故問諸比丘汝實作是
事不答言實作世尊佛以種種因縁呵責
云何名比丘知我聽畜覆瘡衣便廣長大作
種種因縁呵已語諸比丘以十利故與諸比
丘結戒從今是戒應如是説若比丘欲作覆
瘡衣當應量作量者長佛四搩手廣二搩
手過是作者波逸提波逸提者煮燒覆障
若不悔過能障礙道是中犯者若比丘過量
長作覆瘡衣波逸提若過量廣作波逸提若
過量廣長作波逸提若比丘過量廣長作覆
瘡衣是衣應截斷入僧中作是言我過量廣
長作覆瘡衣得波逸提罪今發露悔過不覆
藏僧應問汝截斷未若言已截僧應問
汝見罪不若言見罪僧應語汝如法悔過
後莫復作若言未截者僧應約勅令截若
不約勅僧得突吉羅若僧約勅不受是比丘
得突吉羅罪八十
八事
佛在維耶離國爾時諸比丘精汚臥具早
起浣精舍門間曬中前佛著衣持鉢入城乞
食見是不淨汚臥具浣曬門間佛食後以是
事集比丘僧語諸比丘我今日中前著衣持
鉢入城乞食見諸比丘精汚臥具早起浣精
舍門間曬語諸比丘此不應爾衆僧臥具
多用不知量諸居士血肉乾竭用布施作
福是中應籌量少用者善若比丘亂念不
一心眠時有五過失何等五一者難睡苦
二者難覺苦三者見惡夢四者睡眠時善神
不護五者覺時心難入善覺觀法若比丘不
亂念一心睡眠有五善事何等五一者無
難睡二者易覺三者無惡夢四者眠時善
神所護五者睡覺心易入善覺觀法若比丘
有婬怒癡未得離欲不亂念一心睡眠尚不
失精何況離欲種種因縁呵已語諸比丘從
今聽諸比丘畜尼師檀護僧臥具故不應
不敷尼師檀僧臥具上坐臥諸比丘知佛聽
畜尼師檀便廣長大作是中有比丘少欲知
足行頭陀聞是事心不喜種種因縁呵責
云何名比丘知佛聽畜尼師檀便廣長大作
畜種種因縁呵已向佛廣説佛以是事集比
丘僧知而故問諸比丘汝實作是事不答
言實作世尊佛以種種因縁呵責云何名比
丘知我聽畜尼師檀便廣長大作畜種種因
縁呵已語諸比丘以十利故與比丘結戒從
今是戒應如是説若比丘作尼師檀當應量
作量者長佛二搩手廣一搩手半過是作
者波逸提波逸提者煮燒覆障若不悔過
能障礙道是中犯者若比丘過量長作尼師
檀波逸提若過量廣作波逸提若過量廣長
作波逸提若比丘過量廣長作尼師檀已應
截斷入僧中白言我過量廣長作尼師檀得
波逸提罪我今發露悔過不覆藏僧應問已
截斷未若言已截僧應問汝見罪不若言
見罪應教言汝今如法悔過後莫復作若
未割截僧應約勅令割截若不約勅僧得
突吉羅若僧約勅不受是比丘得突吉羅佛
在舍衞國爾時佛中前著衣持鉢入舍衞城
乞食食已入安陀林中一樹下敷尼師檀坐
長老迦留陀夷亦入安陀林去佛不遠在一
樹下敷尼師檀坐是長老身長大兩膝到地
兩手捉衣作是願言佛何時當聽我等作佛
一搩手尼師檀如是滿足佛晡時從禪起
以是事集比丘僧語諸比丘我今日食時著
衣持鉢入城乞食食已入安陀林一樹下敷
尼師檀坐迦留陀夷乞食還亦坐一樹下作
是思惟佛今何處行道我亦彼間行道我時
入安陀林一樹下敷尼師檀坐迦留陀夷亦
爾是善男子身太兩膝到地作是願言佛何
時當聽作佛一搩手尼師檀如是滿足佛
語諸比丘從今是戒應如是説若比丘欲作
尼師檀當應量作量者長佛二搩手廣
一搩手半及縷際益一搩手過是作者波
逸提八十
九事
佛在迦維羅衞國爾時長老難陀是佛弟姨
母所生與佛身相似有三十相短佛四指
時難陀作衣與佛同量諸比丘若食時會中
後會遙見難陀來謂是佛皆起迎我等大
師來世尊來近乃知非諸上座皆羞作是思
惟此是我等下座云何起迎難陀亦羞言
乃令諸上座起迎我諸比丘以是事向佛廣
説佛以是事集比丘僧知而故問難陀汝實
作是事不答言實作世尊佛以種種因
縁呵責云何名比丘同佛衣量作衣從今汝
衣應減作是袈裟應以敷曬諸比丘汝等
以敷曬難陀衣更有如是人僧亦當同
心以敷曬語諸比丘以十利故與比丘結
戒從今是戒應如是説若比丘與佛衣等量
作衣及過作得波逸提佛衣量者長佛九
搩手廣六搩手是佛衣量波逸提者煮
燒覆障若不悔過能障礙道是中犯者若比
丘與佛衣同量作衣波逸提若過佛衣量作
波逸提隨作隨得爾所波逸提若比丘與佛
衣同量作衣是衣應截斷入僧中白言我如
佛衣量作衣得波逸提罪今發露悔過不覆
藏僧應問汝截斷未若言已截應問汝見
罪不若言見罪僧應言汝今如法悔過後
莫復作若言未截僧應約勅令截若僧不
約勅僧得突吉羅若僧約勅不受是比丘
得突吉羅罪九十
事竟
十誦律卷第十八

十誦律卷第十九第三誦之六
　後秦北印度三藏弗若多羅譯　
四波羅提舍尼法
佛在舍衞國時世飢儉華色比丘尼有徳
多知多識能多得衣服飮食臥具湯藥諸所須
物是比丘尼晨朝早起著衣持鉢入舍衞城
乞食時見諸比丘衆舍衞城乞食不得愁
惱不樂是比丘尼看諸比丘鉢中少少與少
少半與半都無都與是比丘尼一日乞食所
得盡以與諸比丘如是二三日以不得食故
於巷中迷悶倒地一賈客見已語其婦言華
色比丘尼於巷中倒地汝扶令起將來婦即
去扶起將來入舍疾作粰𮇶粥與已得醒問
言汝何所患苦有何疾病有何急於巷中
倒地比丘尼言我無病無痛無急我不得食
故迷悶巷中倒地又問汝爲乞食不能得
耶答言我乞食得以諸大衆於舍衞城乞
食不得愁惱不樂我看比丘鉢中少少與少
少半與半都無都與如是二三日我斷食是
故迷悶巷中倒地諸居士聞是事心不喜呵
責言是沙門釋子不知時不知量若施者不
知量受者應知量是華色比丘尼以斷食故
垂死是中有比丘少欲知足行頭陀聞是事
心不喜向佛廣説佛以是事集比丘僧以種
種因縁呵責諸比丘云何名比丘不知時不
知量若施者不知量受者應知量是華色比
丘尼以斷食故垂死種種因縁呵責已語諸
比丘以十利故與比丘結戒從今是戒應
如是説若比丘不病入聚落中非親里比丘
尼所自手受食是比丘應向餘比丘説是
罪長老我墮可呵法不是處是法可悔我
今發露悔過是名波羅提提舍尼法病者風
盛熱盛冷盛噉是食得差是名爲病除是因
縁名爲不病非親里者親里名若母若女若
姉妹乃至七世因縁是名親里除是名非親
里食者五種佉陀尼食五蒱闍尼食五
似食五佉陀尼食者根莖葉磨果五蒱闍尼
食者飯麨糒魚肉五似食者糜粟䵃麥莠
子迦師是中犯者若比丘不病入聚落中非
親里比丘尼所自手受根食得波羅提提
舍尼罪莖葉磨果食飯麨糒魚肉食糜粟
䵃麥莠子迦師皆波羅提提舍尼罪不犯
者若病若親里比丘尼若天祠中多人聚中
與若沙門住處與若聚落外比丘尼坊舍中
與者不犯一
法
佛在王舍城爾時有一居士請佛及二部僧
明日食佛默然受居士知佛默然受已頭面
禮足右遶而去還自舍辦種種多美飮食
晨朝敷坐處遣使白佛時到食具已辦佛
自知時佛即與二部僧入居士舍坐居士見
佛及僧坐已自手行水欲下食時是中有助
調達比丘尼爲六群比丘故教檀越言此
第一上座此第二上座此是持律此是法師
與是比丘飯與是比丘羹諸居士言我等不
知誰是第一上座誰是第二上座誰是持律
誰是法師此中多有飮食自當遍與莫散亂
語若散亂語者汝自起行食我等當住
佛遙見比丘尼作散亂事聞諸居士呵責食
後以是因縁集比丘僧種種因縁呵責六群
比丘云何名比丘噉比丘尼所教與食種種
因縁呵已語諸比丘以十利故與比丘結戒
從今是戒應如是説有諸比丘白衣家請食
是中有比丘尼指示言與是比丘飯與是比
丘羹諸比丘應語是比丘尼小住待諸比丘
食竟若諸比丘中無有一比丘語是比丘
尼小住待諸比丘食竟者是一切諸比丘應
向餘比丘言長老我等墮可呵法不是處
是法可悔我今發露悔過是名波羅提提舍
尼法是中犯者若比丘受比丘尼所教與食
得波羅提提舍尼罪隨受隨得爾所波羅提
提舍尼罪若二部僧共坐一部僧中若有一
人語是比丘尼者第二部亦名爲語若別
入別坐別食別出者是中入檀越門比丘應
問出比丘何比丘尼是中教檀越與比丘食
答言某應問約勅未答言已約勅是入比
丘亦名約勅有諸比丘出城門時有比丘入
者應問出者若出者未約勅入者應約勅
若出者已約勅入者亦名約勅二
法
佛在維耶離爾時有象師名首羅富貴有
威徳多饒財寶人民田宅種種成就是人歸
依佛歸依法歸依僧見四諦得初道好檀越
施不能籌量是人一月得官廩千金錢持用
布施及餘所有物不能供足婦兒飢乏諸居
士瞋呵責言沙門釋子不知時不知量若施
者不知量受者應知量是首羅象師本富饒
財物布施不知量與不能供足婦兒飢乏甚
可憐愍是中有比丘少欲知足行頭陀聞是
事心不喜以是事向佛廣説佛以是事集比
丘僧種種因縁呵責諸比丘云何名比丘不
知時不知量若施者不知量受者應知量是
首羅象師好檀越施不能量故與不能供婦
兒飢乏種種因縁呵已語諸比丘汝等與首
羅象師作學家羯磨諸比丘比丘尼式叉
摩尼沙彌沙彌尼入是家不得自手受食若
更有如是人僧亦應與作學家羯磨學家
羯磨者僧一心和合一比丘僧中唱言大徳
僧聽首羅象師學家諸比丘比丘尼式叉摩
尼沙彌沙彌尼入是學家不得自手受食若
僧時到僧忍聽僧與首羅居士作學家羯磨
諸比丘比丘尼式叉摩尼沙彌沙彌尼不得
入是家自手受食白如是如是白二羯磨
僧與首羅象師作學家羯磨竟僧忍默然故
是事如是持是首羅象師聞僧爲作學家羯
磨諸比丘比丘尼式叉摩尼沙彌沙彌尼不
得入我舍自手受食聞已即詣佛所頭面
禮佛足却坐一面白佛言願佛與我捨是學
家羯磨佛語諸比丘爲首羅居士捨學家羯
磨若更有如首羅居士乞者亦應爲捨捨
法者一心和合僧是首羅居士從坐起偏袒
右肩脱革屣合掌白言大徳僧聽我首羅
居士布施不知量與不能供婦兒飢乏以是
因縁故僧爲我作學家羯磨諸比丘比丘
尼式叉摩尼沙彌沙彌尼入我舍不得自手
受食我今從僧乞捨學家羯磨如本諸比丘
比丘尼式叉摩尼沙彌沙彌尼入我舍自手
受食如是應第二第三乞僧應籌量宜可
捨不可捨若首羅象師財損減不増長爾
時若乞不乞不應捨若首羅居士財物増長
若乞不乞皆應與捨若首羅象師財物不増
不減爾時若乞應捨不乞不應捨是中一比
丘應唱言大徳僧聽是首羅象師先作檀越
布施不知量與不能供婦兒飢乏僧以是故
與作學家羯磨諸比丘比丘尼式叉摩尼沙
彌沙彌尼入是舍不得自手受食今是首羅
象師從僧乞捨學家羯磨如本諸比丘比丘
尼式叉摩尼沙彌沙彌尼聽我舍自手受食
若僧時到僧忍聽僧與首羅象師捨學家羯
磨如本聽諸比丘比丘尼式叉摩尼沙彌沙
彌尼入舍自手受食白如是如是白四羯
磨僧與首羅居士捨學家羯磨竟僧忍默然
故是事如是持佛語諸比丘以十利故與比
丘結戒從今是戒應如是説有諸學家僧
作學家羯磨竟若比丘如是學家先不請後
來自手受食是比丘應向餘比丘説罪作是
言長老我墮可呵法不是處是法可悔我
今發露悔過是名波羅提提舍尼法學家者
得初道家作學羯磨者僧與是家作學羯磨
先不請者是學家先不請後來自手受食者
五佉陀尼食五蒲闍尼食五似食是中犯者
若比丘學家中先不請後來自手受食受
根食波羅提提舍尼罪莖葉磨果飯麨糒
魚肉糜粟𪍿麥莠子迦師食皆波羅提提
舍尼隨自手受隨得爾所波羅提提舍尼
罪三
法
佛在迦維羅衞國爾時諸釋子向暮食時見
食好香美作是念我等不應獨噉如是好飮
食何不當留佛及僧分作是念已爲佛及
僧故留暮食分明日地了諸釋婦女以好
寶物自莊嚴身持好飮食大語大笑來行向
僧坊作是言佛今當先食我食彼亦復言佛
先食我食令我長夜得利益安樂爾時尼倶
陀林中有賊先犯事擯入是林中持器仗著
中圍遶而臥但賊主不臥聞人聲語諸賊言
諸人皆起捉刀盾弓箭聚財物一處莫令
王力聚落力所圍繞得大憂惱是諸人皆起
如所約勅捉刀盾弓箭聚財物一處賊主
言小住我當往看爲是何人即立樹間
聞道上人聲作沙門聲問言汝是誰耶答
言我等是諸釋婦女以好寶物嚴身持好
飮食向僧坊入尼倶陀林中佛今者當先
食我食我等長夜當得利益安樂賊主即還
語諸賊言今得成事但當起取問言云何
答言諸釋婦女以妙寶嚴身持好飮食入
尼倶陀林中即時賊皆起剥脱已裸形放
去如是名聲流布城邑聚落有惡賊剥脱諸
釋婦女裸形放去即以官力聚落力圍遶捕
得諸賊爾時諸女裸形住六群比丘往語言
此食香美過與我來此食復勝亦與我來爾




時諸婦女瞋呵言不是都不憂念我等裸形
但念欲得是食諸比丘以是事向佛廣説佛
語阿難取捨衣中各各與諸女一衣阿難
言爾即取捨衣中各各與諸女一衣諸女
著已持食入僧坊中打犍搥與僧食分在
佛前坐聽説法佛見諸女坐已種種因縁示
教利喜示教利喜已默然諸女知佛示教
利喜已頭面禮佛足右遶而去諸女去不久
佛以是事集比丘僧種種因縁呵責六群比
丘云何名比丘僧未作約勅僧坊外不自
手受食而僧坊内受種種因縁呵已語諸比
丘以十利故與比丘結戒從今是戒應如是
説有比丘僧住阿練兒處有疑怖畏若比
丘知是阿練兒住處有疑怖畏難僧未作
差不僧坊外自手受食僧坊内受是比丘
應向餘比丘説罪言長老我墮可呵法不
是處是法可悔我今發露悔過是名波羅提
提舍尼法阿練兒處者去聚落五百弓於
摩伽陀國一拘盧舍於北方國則半拘盧舍
疑者乃至疑失一水器怖畏者是中乃至畏
惡比丘僧未差者僧未一心差是人僧坊外
者此僧坊牆障外若籬障外若塹障外僧坊
内者僧坊牆障内籬障内塹障内食者
五佉陀尼五蒲闍尼五似食是中犯者
若比丘僧未與差是人不僧坊外自手受
根食僧坊内受得波羅提提舍尼莖葉磨
果飯麨糒魚肉糜粟䵃麥莠子迦師皆波
羅提提舍尼罪隨自手受隨得爾所波羅提
提舍尼從今應羯磨差參知食人一心和
合僧一比丘問言誰能爲僧作參知食人若
有言我能若有五法不應差作知食人隨
愛隨瞋隨怖隨癡不知有無若成就五法應
令作參知食人不隨愛不隨瞋不隨怖不隨
癡知有無是中一比丘僧中唱言大徳僧
聽某甲比丘能作參知食人若僧時到僧
忍聽某甲比丘作參知食人白如是如
是白二羯磨某甲比丘作參知食人竟僧忍
默然故是事如是持若比丘受僧羯磨已是
比丘知是中有賊入應將淨人是中立若是
中見有人似賊者應取是食語諸持食人
言汝莫來入是中有人似賊若是持食人強
來者不犯四法
竟
明一百七衆學法初
佛在王舍城爾時諸比丘極高著泥洹僧極
下著參差著不周齊著佛見已作是念
我當觀過去諸佛云何著泥洹僧空中淨居
天言世尊過去諸佛周齊著泥洹僧佛亦自
憶知過去諸佛周齊著泥洹僧佛復念我當
觀未來諸佛云何著泥洹僧空中淨居天
言世尊未來諸佛周齊著泥洹僧佛亦觀
知未來諸佛亦當周齊著泥洹僧佛復作是
念我當看淨居天云何著泥洹僧空中天
言淨居天周齊著泥洹僧佛亦自知淨居天
周齊著泥洹僧佛以是事集比丘僧以種種
因縁呵責諸比丘云何名比丘極高著泥洹
僧極下著泥洹僧參差著泥洹僧不周齊著
泥洹僧種種因縁呵已語諸比丘以十利故
與比丘結戒從今是戒應如是説不極高
著泥洹僧應當學若比丘極高著突吉羅
若不極高著不犯一
不極下著泥洹僧應當學若極下著泥洹僧
突吉羅不極下著不犯二
不參差著泥洹僧應當學若參差著泥洹僧
突吉羅不參差著泥洹僧不犯三
不如釿頭著泥洹僧應當學如釿頭著泥
洹僧突吉羅不如釿頭著不犯四
不如象鼻著泥洹僧應當學如象鼻著
泥洹僧突吉羅不如象鼻著不犯五
不如多羅葉著泥洹僧應當學如多羅葉
著泥洹僧突吉羅不如多羅葉著泥洹僧
不犯六
不如麨摶著泥洹僧應當學如麨摶著泥
洹僧突吉羅不如麨摶著不犯七
不細襵前著泥洹僧應當學如細襵前著
泥洹僧突吉羅不細襵前著不犯八
不著䩸泥洹僧應當學著䩸泥洹僧突吉
羅不著䩸衣不犯九
不并襵兩邊著泥洹僧應當學若并襵兩邊
著泥洹僧突吉羅不并襵兩邊著不犯十








不著細縷泥洹僧應當學若著細縷泥洹僧
突吉羅不著細縷不犯十
一
周齊著泥洹僧應當學不周齊著泥洹僧
突吉羅周齊著不犯十
二
佛在王舍城爾時諸比丘極高被衣極下
被衣參差被衣不周齊被衣佛見已作是
念我當觀過去諸佛云何被衣空中淨居
天言過去諸佛周齊被衣佛亦自憶過去諸
佛周齊被衣佛復念我當觀未來諸佛云
何被衣空中天言未來諸佛周齊被衣佛亦
自知未來諸佛周齊被衣佛復念淨居諸天
云何被衣空中天言淨居諸天周齊被衣
佛亦自見淨居諸天周齊被衣佛以是事集
比丘僧種種因縁呵責諸比丘云何名比丘
極高被衣極下被衣參差被衣不周齊被
衣種種因縁呵已語諸比丘以十利故與
比丘結戒從今不極高被衣應當學極高
被衣突吉羅不極高被衣不犯十
三
不極下被衣應當學極下被衣突吉羅不
極下被衣不犯十
四
不參差被衣應當學參差被衣突吉羅不
參差被衣不犯十
五
周齊被衣應當學不周齊被衣突吉羅周齊
被衣不犯十
六
佛在王舍城爾時有一居士請佛及僧明日
食佛默然受居士知佛默然受已從坐起頭
面禮佛足右遶而去還自舍通夜辦種種多
美飮食晨朝敷座處遣使白佛時到食具
已辦佛自知時佛中前著衣入居士舍爾
時六群比丘不好覆身入是家内自看肩
臂看胸諸居士呵責言諸沙門釋子自言善
好有功徳不好覆身入家内自看肩臂看
胸如王如大臣佛見六群比丘不好覆身入
白衣舍聞居士呵責如王如大臣佛食後以
是事集比丘僧種種因縁呵責六群比丘云
何名比丘不好覆身入家内自看肩臂看
胸種種因縁呵已語諸比丘以十利故與比
丘結戒從今好覆身入家内應當學不好覆
身入家内突吉羅好覆身入家内不犯十
七
有時六群比丘雖好覆身入家内不好覆身
坐自看肩臂看胸諸居士呵責言諸沙門
釋子自言善好有徳不好覆身坐家内看肩
臂看胸如王如大臣佛見諸比丘不好覆
身坐家内自看肩臂看胸佛見已食後集
比丘僧種種因縁呵責諸比丘云何名比丘
不好覆身坐家内自看肩臂看胸種種因
縁呵已語諸比丘以十利故與比丘結戒從
今好覆身坐家内應當學不好覆身坐家内
突吉羅好覆身坐不犯十
八
有時六群比丘不善攝身入家内脚蹴大車
小車犢車輦輿輪樹柱壁瓶甕倒地諸居
士呵責言諸沙門釋子自言善好有徳不善
攝身入他家脚蹴物倒地如盲人佛語
諸比丘善攝身入家内應當學不善攝身
入家内突吉羅善攝身入家内不犯十
九
又六群比丘雖善攝身入家内不善攝身坐
蹴大車小車犢車輦輿輪樹柱壁瓶甕床榻
倒地如盲人佛知是事語諸比丘善攝身坐
家内應當學不善攝身坐家内突吉羅若
善攝身坐不犯二
十
佛在舍衞國爾時世尊中前著衣與諸比丘
入舍衞城諸佛常法若以神通力入城邑聚
落時現如是希有事謂象申鳴馬悲鳴諸牛
王吼鵝鴈孔雀鸚鵡舍利鳥倶均羅猩猩諸
鳥出和雅音大鼓小鼓箜篌箏笛琵琶簫
瑟篳篥鐃鈸不鼓自鳴諸貴人舍所有金器
内外莊嚴具若在箱篋中自然作聲盲者得
視聾者得聽瘂者能言拘躄者得伸跛蹇
者得手足睞眼得正病痩者得除苦痛者
得樂毒者得消狂者得正殺者離殺偸者
離偸邪婬者不邪婬妄語者不妄語兩舌
惡口無義語者不無義語貪者不貪瞋者
不瞋邪見者離邪見牢獄閉繋枷鎖杻械悉
得解脱憒鬧處者皆得空閑未種善根
者種已種者増長已増長者得解脱諸伏藏
寶物自然發出現如是希有事諸衆生得利
益爾時佛漸漸行到城以右足著門閫
上如是等種種希有事皆現爾時人民於屋
上堂壁樓閣上看佛及僧是中有未曾見佛
者有曾見佛者指示言此是佛此是舍利
弗目連阿那律難提金毘羅此是六群比丘
六群比丘聞已仰看作是言某女人盲某
睞眼某赤眼某短鼻某癭某背僂某跛某白




某黒某無威徳諸女人聞已語六群比丘言
我非汝婦不與汝私通我等好醜何豫汝事
而字名我等六群比丘言我從佛及僧入
城何豫汝事指我等言此是六群比丘似
如過罪人佛聞是事語諸比丘從今不高
視入家内應當學高視入家内突吉羅不
高視入家内不犯二十
一
爾時佛及僧露地坐食諸人在堂屋上牆壁
樓閣上看佛及僧是中有人未曾見佛者
中有曾見佛者指示言此是佛此是舍利弗
目連阿那律難提金毘羅此是六群比丘六
群比丘聞已即仰視作是言某女人盲某睞
眼某赤眼某短鼻某癭某背僂某跛某黒
某白某無威徳諸女人聞已語六群比丘言
我等非汝婦不與汝通我等好醜何豫汝
事而名字我等六群比丘言我從佛及僧
受請坐食何豫汝等事而指我等言此是
六群比丘似如過罪人佛聞是事語諸比
丘從今不高視坐家内應當學高視坐家
内突吉羅不高視坐家内不犯二十
二
又六群比丘嫌呵供養入家内作是言昨日
飮食香美熟好次第等與好敷座處今日或
當不如昨日香美熟好或不次第等與諸居
士呵責言諸沙門釋子不善不種不穫但能
噉食出他過罪佛聞是事語諸比丘從今不
呵供養入家内應當學呵供養入突吉羅
不呵供養入不犯二十
三
又六群比丘入時不呵供養坐已便呵作
是言昨日飮食香美熟好次第等與好敷座
處今日或當不如昨日香美熟好或不次第
等與諸居士呵言是沙門釋子不善不種不
穫但能噉食出他過罪佛聞是事已語諸
比丘從今不呵供養坐家内應當學呵供
養坐突吉羅不呵供養坐不犯二十
四
又六群比丘高大聲入家内諸居士呵責
言沙門釋子自言善好有徳高大聲入家
内如婆羅門佛語諸比丘從今靜默入家
内應當學若不靜默入家内突吉羅靜默
入不犯二十
五
又六群比丘雖不高聲入家内便高聲坐
如婆羅門諸居士呵責言沙門釋子自言
善好有徳高大聲坐他家如婆羅門佛聞
已語諸比丘從今靜默坐家内應當學若
不靜默坐家内突吉羅若靜默坐不犯二十
六
又六群比丘蹲行入家内諸居士呵責言
沙門釋子自言善好有功徳蹲行入家内
似如截脚佛聞已語諸比丘從今不蹲行入
家内應當學蹲行入家内突吉羅不蹲行
入不犯二十
七
又六群比丘雖不蹲行入家内便蹲坐家内
諸居士呵責言沙門釋子蹲坐家内如外
道佛語諸比丘從今不蹲坐家内應當學
若蹲坐家内突吉羅不蹲坐不犯二十
八
又六群比丘以衣覆頭入家内諸居士瞋呵
責言是諸比丘自言善好有徳以衣覆頭
入家内似如伺捕人佛言從今不覆頭入
家内應當學若覆頭入家内突吉羅不覆
頭入不犯二十
九
又六群比丘雖不覆頭入家内覆頭坐家
内諸居士呵責諸比丘自言善好有徳覆頭
坐家内似如伺捕人佛言從今不覆頭坐
家内應當學若覆頭坐突吉羅不覆頭坐不
犯三
十
又六群比丘襆頭入家内諸居士呵責言諸
沙門釋子自言善好有徳襆頭入家内如
王如大臣佛聞是事語諸比丘從今不襆頭
入家内應當學若襆頭入突吉羅不襆頭入
不犯三十
一
又六群比丘雖不襆頭入家内而襆頭坐
家内諸居士呵責諸比丘自言善好有徳
襆頭坐家内如王如大臣佛聞是事語諸比
丘從今不襆頭坐家内應當學若襆頭坐突
吉羅不襆頭坐不犯三十
二
又六群比丘肘隱人肩入家内諸居士呵
責言沙門釋子自言善好有徳肘隱人肩
入家内如王如大臣佛聞是事語諸比丘從
今不肘隱人肩入家内應當學肘隱人肩
入家内突吉羅不肘隱人肩入不犯三十
三
又六群比丘雖不肘隱人肩入家内便肘
隱人肩坐家内諸居士瞋呵責言諸沙門釋
子自言善好有徳肘隱人肩坐家内如王
如大臣佛聞是事語諸比丘從今不肘隱
人肩坐家内應當學肘隱人肩坐突吉羅
不肘隱人肩坐不犯三十
四



又六群比丘叉腰入家内諸居士呵責言
沙門釋子自言善好有徳叉腰入家内如
王如大臣佛聞是事語諸比丘從今不叉腰
入家内應當學叉腰入突吉羅不叉腰
入不犯三十
五
又六群比丘雖不叉腰入家内便叉腰坐
家内諸居士呵責言沙門釋子自言善好
有徳叉腰坐家内如王如大臣佛聞是事
語諸比丘不叉腰坐家内應當學叉腰坐
突吉羅不叉腰坐不犯三十
六
又六群比丘左右反抄衣入家内諸居士呵
責言沙門釋子自言善好有徳左右反抄衣
入家内如王如大臣佛聞是事語諸比丘從
今不左右反抄衣入家内應當學左右反
抄衣入家内突吉羅不左右反抄衣入不犯
三十
七
爾時六群比丘雖不左右反抄衣入家内
便左右反抄衣坐家内諸居士呵責言云
何名比丘左右反抄衣坐家内如王如大臣
佛聞是事語諸比丘不左右反抄衣坐家内
應當學左右反抄衣坐突吉羅不左右反
抄衣坐不犯三十
八
又六群比丘偏抄衣入家内諸居士訶責
言沙門釋子自言善好有徳偏抄衣入家内
如王如大臣佛聞是事語諸比丘從今不偏
抄衣入家内應當學若偏抄衣入突吉羅
不偏抄衣入不犯三十
九
又六群比丘雖不偏抄衣入家内便偏抄
衣坐家内諸居士呵責言沙門釋子自言善
好有徳偏抄衣坐家内如王如大臣佛聞是
事語諸比丘不偏抄衣坐家内應當學若偏
抄衣坐家内突吉羅不偏抄衣坐不犯四
十
爾時六群比丘以衣覆右肩全擧左肩上
入家内諸居士呵責言諸沙門釋子自言善
好有徳以衣覆右肩全擧左肩上入家内如
王如大臣佛聞是事語諸比丘從今不應以
衣覆右肩全擧左肩上入家内應當學若以
衣覆右肩全擧左肩上入家内突吉羅不以
衣覆右肩全擧左肩上入不犯四十
一
又六群比丘雖不以衣覆右肩上全擧左
肩上入家内便以衣覆右肩上全擧左肩
上坐家内諸居士呵責言沙門釋子自言善
好有徳以衣覆右肩全擧左肩上坐家内如
王如大臣佛聞是事語諸比丘從今不應以
衣覆右肩全擧左肩上坐家内應當學若以
衣覆右肩全擧左肩上坐突吉羅不覆右肩
全擧左肩上坐不犯四十
二
爾時六群比丘掉臂入家内諸居士呵責言
諸沙門釋子自言善好有徳掉臂入家内似
如種穀人佛聞是事語諸比丘從今不掉臂
入家内應當學若掉臂入突吉羅若不掉
臂入不犯四十
三
爾時諸比丘雖不掉臂入家内便掉臂
坐諸居士呵責言沙門釋子自言善好有
功徳掉臂坐家内似如種穀人佛聞是
事語諸比丘從今不掉臂坐家内應當學
若掉臂坐突吉羅若不掉臂坐家内不
犯四十
四
爾時六群比丘搖肩入家内諸居士呵責言
沙門釋子自言善好有徳搖肩入家内如王
如大臣佛聞是事語諸比丘從今不搖肩入
家内應當學若搖肩入家内突吉羅不搖肩
入不犯四十
五
爾時六群比丘雖不搖肩入家内便搖肩
坐諸居士呵責言沙門釋子自言善好有
徳搖肩坐家内如王如大臣佛聞是事語諸
比丘從今不搖肩坐家内應當學若搖肩坐
突吉羅不搖肩坐不犯四十
六
又六群比丘搖頭入家内諸居士呵責言
沙門釋子自言善好有徳搖頭入家内似
如鬼捉佛聞是事語諸比丘從今不搖頭
入家内應當學若搖頭入家内突吉羅不
搖頭入不犯四十
七
又六群比丘雖不搖頭入家内便搖頭坐
家内諸居士呵責沙門釋子自言善好有
徳搖頭坐家内似如鬼捉佛聞是事語諸比
丘從今不搖頭坐家内應當學若搖頭坐突
吉羅不搖頭坐不犯四十
八
爾時六群比丘搖身入家内諸居士呵責言
沙門釋子自言善好有徳搖身入家内似
如舞人佛聞是事語諸比丘從今不搖身入
家内應當學若搖身入突吉羅不搖身入不
犯四十
九
爾時六群比丘雖不搖身入家内便搖身
坐諸居士呵責言沙門釋子搖身坐家
内似如舞人佛聞是事語諸比丘從今不搖
身坐家内應當學若搖身坐家内突吉羅不
搖身坐家内不犯五
十
爾時六群比丘携手入家内蹴蹋瓶甕器物
倒地諸居士呵責言沙門釋子自言善好
有徳携手入家内如王如大臣佛聞是事語
諸比丘從今不携手入家内應當學若携手
入家内突吉羅不携手入家内不犯五十
一
又六群比丘雖不携手入家内便携手坐
家内諸居士言諸長老相近坐此請比
丘多六群比丘言汝等更有何等事何不廣
敷座處令我等相近坐耶佛聞是事語諸比
丘從今不携手坐家内應當學若携手坐家
内突吉羅不携手坐不犯五十
二
又六群比丘翹一脚入家内諸居士呵責
言沙門釋子自言善好有徳翹一脚入家
内如王如大臣佛聞是事語諸比丘從今不
翹一脚入家内應當學若翹一脚入突吉羅
不翹一脚入家内不犯五十
三
爾時六群比丘雖不翹一脚入家内便翹一
脚坐家内諸居士言諸長老相近坐我請
比丘多六群比丘言汝等更有何等事何
不廣敷座處令我等相近坐耶佛聞是事
語諸比丘從今不應翹一脚坐家内應當
學翹一脚坐家内突吉羅不翹一脚坐不
犯五十
四
爾時六群比丘累髀坐家内下露形體諸居
士呵責言沙門釋子自言善好有徳累髀坐
家内下露形體佛聞是事語諸比丘從今不
累髀坐家内應當學若累髀坐家内突吉羅
不累髀坐不犯五十
五
爾時六群比丘累脚坐諸居士呵責言沙門
釋子自言善好有徳累脚坐家内如王如大
臣佛聞是事語諸比丘從今不累脚坐應當
學若累脚坐突吉羅不累脚坐不犯五十
六
佛在舍衞國爾時六群比丘早起著衣持鉢
入舍衞城乞食有一居士中門前獨坐床
上以掌扶頬愁憂不樂時六群比丘共相謂
言此人憂慼我能令語笑六群比丘前到
是居士所以掌扶頬愁憂而住居士笑而問
言汝等何急共相憂愁以掌扶頬而住
六群比丘顧語諸比丘言我即令語笑已諸
居士呵責言諸沙門釋子自言善好有徳以
掌扶頬令白衣語笑如戲笑人佛聞是事語
諸比丘從今不掌扶頬坐家内爲白衣笑
故應當學若掌扶頬坐突吉羅不掌扶頬
坐不犯五十
七
佛在王舍城爾時有一居士請佛及僧明日
食佛默然受已居士知佛受已從坐而起
頭面禮佛足右遶而去還到自舍通夜辦種
種多美飮食晨朝敷座處遣使白佛時到食
具已辦佛自知時佛及僧入居士舍坐是居
士知佛及僧坐已自手行水欲下飮食時六
群比丘持鉢置前四向顧視居士下飯著鉢
中已過去六群比丘言此中何以不與飯
居士言已與六群比丘言不與居士言看鉢
中看已喚居士言授我鉢來諸居士言汝等
向者心在何處今方喚授鉢佛言從今一
心受飯應當學若不一心受飯突吉羅若一
心受不犯五十
八
又六群比丘以飯滿鉢向餘處看諸居士著
羹鉢中已過六群比丘言此中何以不與羹
耶答言已與六群比丘言不與居士言
何不看鉢中看已語言授我鉢來諸居士
言汝向者心在何處今方喚授鉢佛聞是
事語諸比丘從今一心受羹應當學若不一
心受羹突吉羅一心受羹不犯五十
九
又六群比丘溢鉢受飮食是中飯羹溢出諸
居士言飯當更益羹亦當更益何以溢
鉢取棄佛聞是事語諸比丘從今不溢鉢受
食應當學若溢鉢受食突吉羅不溢鉢
受不犯六
十
又六群比丘以羹菜澆飯但取羹菜處飯食
諸居士呵責言何以澆食如小兒佛聞是事
語諸比丘從今等羹飯和合食應當學若
不等羹飯食突吉羅若羹飯等食不犯六十
一
又六群比丘飯上若有酥酪及羹剾中噉
如井諸居士呵責言諸比丘食如婆羅門食
佛聞是事語諸比丘從今不應剾中噉如
井應當學剾中食突吉羅不剾中食不犯
六十
二
又六群比丘摶飯食諸居士呵責言諸比
丘摶飯如小兒佛聞是事語諸比丘從今
不摶飯食應當學若摶飯食突吉羅不摶
飯食不犯六十
三




又六群比丘大摶飯食諸居士呵責言諸
比丘大摶飯食似如有人欲奪驅逐佛
聞是事語諸比丘從今不大摶食應當學
若大摶食突吉羅不大摶食不犯六十
四
又六群比丘手把飯食諸居士呵責言諸
比丘手把飯食如田種人佛聞是事語諸比
丘從今不手把飯食應當學手把飯食
突吉羅不手把飯食不犯六十
五
又時諸比丘次第坐食有一比丘食未
至便大張口六群比丘與比坐以戲故持土
塊著口中爾時衆中有如是不清淨事佛
言從今不豫張口待飯食應當學若食未
至豫張口待食突吉羅不豫張口待不犯六
十
六
有時六群比丘唅食語羹飯從口流出比
坐比丘見便吐逆佛言從今不唅食語應
當學若唅食語突吉羅不唅食語不犯六十
七
又六群比丘噛半食半在口中半在手中佛
言從今不噛半食應當學若噛半食突吉
羅不噛半食不犯六十
八
佛在伽維羅衞國爾時摩訶男釋請佛及僧
明日食佛默然受知佛默然受已即從坐
起頭面禮足右遶而去還自舍通夜辦種種
多美飮食早起敷座處遣使白佛言時到
食具已辦佛自知時佛著衣持鉢及僧入
摩訶男舍坐摩訶男見佛坐已自手行
水是食乳已辨自手下飯與乳諸比丘吸
食作聲爾時有比丘先是伎兒聞是聲即
起舞諸比丘大笑笑時口中飯粒出有鼻
孔中出者諸居士呵責言諸沙門釋子自言
善好有徳云何令他笑如伎兒佛見諸比丘
作是事聞諸居士呵責時佛默然食後以是
事集比丘僧佛知故問舞比丘汝以何心舞
答言世尊欲出諸比丘吸食過罪及戲笑
故佛言從今不吸食應當學若吸食作聲
食突吉羅不吸食作聲不犯六十
九
又六群比丘嚼食唼唼作聲諸居士呵責言
沙門釋子自言善好有徳嚼食唼唼作聲
如猪唼食佛言從今不嚼食作聲應當
學嚼食作聲食突吉羅不嚼食作聲不犯
七
十
又六群比丘滿口著飯漸漸咽諸居士呵責
言如獼猴食佛言從今不未咽食食應當
學未咽食食突吉羅咽已食不犯七十
一
又六群比丘吐舌食作是言誰能全呑令摶
不壞諸居士呵責言諸比丘吐舌食如小兒
佛言從今不吐舌食應當學吐舌食突吉
羅不吐舌不犯七十
二
又六群比丘縮鼻食諸居士呵責言應好棄
涕爲寒耶爲噉蒜耶佛言從今不縮鼻
食應當學縮鼻食突吉羅不縮鼻食不犯
七十
三
又六群比丘舐手食諸居士呵責言羹飯盡
當更益何以舐手佛言從今不舐手食應
當學若舐手食突吉羅不舐手食不犯七十
四
又六群比丘指抆鉢食諸居士呵責言羹
飯盡當更益何以指抆鉢食佛言從今
不指抆鉢食應當學若指抆鉢食突吉羅
不指抆鉢食不犯七十
五
又六群比丘食著手振却諸居士呵責言諸
比丘食如王如大臣振手食棄佛言從今
不振手食應當學振手食突吉羅不振手
食不犯七十
六
又六群比丘棄著手飯諸居士呵責言是諸
沙門不善不種不穫但噉復棄佛言從今
不棄著手飯應當學棄著手飯突吉羅不
棄不犯七十
七
爾時六群比丘膩手便捉飮器比坐比丘
見便吐逆佛言從今不膩手捉飮器應當
學膩手捉飮器突吉羅不膩手捉不犯七十
八
又六群比丘不病自爲索飯索羹佛言從
今不病不自爲索飯索羹應當學不病自
索羹飯突吉羅若病索不犯七十
九
又六群比丘以飯覆羹更望得故語諸居士
言此中著羹答言先噉鉢中飯覆者佛言
從今不飯覆羹欲望更得應當學若飯覆
羹更望得者突吉羅更不望得覆者不犯八
十
又六群比丘呵相看比坐鉢中作是言汝
多我少我少汝多佛言不訶相看比坐
鉢應當學呵相看比坐鉢突吉羅不呵







相看不犯八十
一
又一比丘僧中食時看餘處六群比丘與
作比坐以戲笑故持骨著其鉢中此比丘
持手著鉢中欲食觸骨驚怖以是事故佛
言端視鉢食應當學若不端視鉢食突吉羅
端視鉢食不犯八十
二
又六群比丘多受食不次第噉盡殘在鉢中
便著水湯棄滿澡盤中收殘食器皆滿諸
居士呵責言是諸沙門不善不種不穫但
能噉復棄佛言次第噉食盡應當學不次
第噉食盡突吉羅次第噉盡不犯八十
三
佛在迦毘羅國爾時有居士請佛及僧明日
食佛默然受居士知佛默然受已從坐起頭
面禮佛足右遶而去還自舍通夜辦種種
多美飮食早起敷坐處遣使白佛時到食
辦佛自知時佛及僧到居士舍新堂上水
精作地諸比丘洗鉢水中有殘食捨著堂
上似如吐諸居士呵責言是諸比丘不善更
有屏處可棄此水何以乃棄此堂上佛言
洗鉢水有飯不問主人不應棄舍内應當
學若不問主人棄舍内突吉羅問主人棄者
不犯八十
四竟
十誦律卷第十九

十誦律卷第二十第三誦之七
　後秦北印度三藏弗若多羅譯　
衆學法之餘
佛在舍衞國爾時波斯匿王立如是法若
佛在祇洹我當日日往時王聞佛在祇洹
即勅御者嚴駕御者受教嚴駕已辦白言大
王嚴駕已竟王自知時王即乘乘出城向祇
洹王在乘上六群比丘爲王説法言大王
色無常受想行識無常是中有比丘少欲知
足行頭陀見是事心不喜種種因縁呵責
云何名比丘人在乘上歩爲説法諸比丘
以是事向佛廣説佛語諸比丘人無病乘乘
不應爲説法應當學若不病乘乘爲説法
突吉羅爲病人説法不犯八十
五
又時王在前行六群比丘隨後行爲説法言
大王色無常受想行識無常佛語諸比丘人
不病在前行不隨後爲説法應當學若爲不
病在前行人説法突吉羅爲病人説法不犯
八十
六
又時王在道中行六群比丘在道外爲王
説法言大王色無常受想行識無常佛語
諸比丘若人不病在道中行比丘在道外行
不應爲説法應當學若自在道外爲道中
行不病人説法突吉羅爲病人説法不犯八
十
七
諸王行法持床榻自隨王在高床上坐六群
比丘立爲説法大王色受想行識無常佛語
諸比丘從今無病人坐比丘立不爲説法
應當學若自立爲坐不病人説法突吉羅爲
病人説法不犯八十
八
王於六群比丘無大恭敬心六群比丘或得
卑小坐處王自坐高處六群比丘在卑下處
爲王説法言大王色受想行識無常佛語諸
比丘人無病在高處自在下處不爲説法應
當學若自在下處爲高處不病人説法突
吉羅爲病人説法不犯八十
九
有時王身大坐久便臥六群比丘坐爲説法
言大王色受想行識無常佛語諸比丘
人無病臥比丘坐不爲説法應當學若自
坐爲臥不病人説法突吉羅爲病人説法
不犯九
十
有時王覆頭六群比丘爲王説法言大王色
受想行識無常佛語諸比丘不爲覆頭人説
法除病應當學若爲覆頭不病人説法突
吉羅爲病人説法不犯九十
一
有時王裹頭六群比丘爲説法言大王色受
想行識無常佛語諸比丘不爲裹頭人説
法除病應當學若爲不病裹頭人説法突
吉羅爲病人説法不犯九十
二
有時王肘隱人肩六群比丘爲説法言大
王色受想行識無常佛語諸比丘不應爲肘
隱人肩者説法除病應當學若爲肘隱人




肩不病人説法突吉羅爲病人説不犯
九十
三
有時王叉腰六群比丘爲説法言大王色
受想行識無常佛語諸比丘不爲叉腰人説
法除病應當學若爲不病叉腰人説法突
吉羅爲病人説法不犯九十
四
有時王左右抄衣六群比丘爲説法言大王
色受想行識無常佛語諸比丘不爲左右抄
衣人説法除病應當學若爲左右抄衣不
病者説法突吉羅爲病人説法不犯九十
五
有時王偏抄衣六群比丘爲説法言大王色
受想行識無常佛語諸比丘不爲偏抄衣人
説法除病應當學若遍抄衣不病爲説法
突吉羅爲病者説法不犯九十
六
有時王以衣覆右肩全擧左肩上六群比丘
爲王説法言大王色受想行識無常佛語諸
比丘不爲以衣覆右肩全擧左肩上人説法
除病應當學若爲以衣覆右肩全擧左肩上
不病人説法突吉羅爲病人説法不犯九十
七
有時王著革屣六群比丘爲説法言大王色
受想行識無常佛語諸比丘不爲著革屣人
説法除病應當學若爲著革屣不病人説
法突吉羅爲病者説法不犯九十
八
有時王著屐六群比丘爲王説法言大王
色受想行識無常佛語諸比丘不爲著屐人
説法除病應當學若爲著屐不病人説法
突吉羅爲病人説法不犯九十
九
有時佛與無量百千萬衆恭敬圍繞説法波
斯匿王眷屬有捉杖者捉蓋者捉刀者捉
盾者捉弓箭者六群比丘別爲説法是衆
中有堪得道者以衆作二段故心散亂不得
道諸佛常法不一心衆生不爲説法佛即
爲王種種説法示教利喜示教利喜已默然
王知佛種種説法示教利喜已從坐起頭面
禮佛足右繞而去王去未久佛以是事集比
丘僧以種種因縁呵責六群比丘云何名比
丘爲捉杖不病人説法若捉蓋捉大刀小
刀盾弓箭種種器仗人説法種種訶已語
諸比丘不爲捉杖人説法除病應當學若
爲捉杖不病人説法突吉羅爲病者説法不
犯一
百
不爲捉蓋人説法除病應當學若爲捉蓋
不病人説法突吉羅爲病人説法不犯
一百
一
不爲捉刀人説法除病應當學若爲捉刀
人説法突吉羅不爲捉刀人説法不犯一
百
二
不爲捉盾捉弓箭人説法除病應當學若
爲捉盾弓箭人説法突吉羅不爲捉盾弓
箭人説法不犯一百
三
佛在王舍城爾時六群比丘往語守菜園人
言汝與我等菜問言與價不答言我乞無
價守菜人言索菜空與者我等云何得活
六群比丘言不與我耶答言不與六群比丘
餘時大小便洟唾菜上臭爛死壞守菜
人言誰之所作六群比丘往語守菜人言汝
知誰汚汝菜答言不知六群比丘言我等所
作隨汝索菜不與我等故作如是事六群比
丘勇健多力不大畏罪守菜人不能奈何諸
居士訶責言沙門釋子自言善好有徳菜上
大小便洟唾如王如大臣佛聞是事語諸
比丘不得菜上大小便洟唾除病應當學
若不病大小便洟唾菜上突吉羅若病不犯
一百
四
佛在王舍城爾時六群比丘往語浣衣人言
與我浣衣問言與價不答言無價浣衣
人言有浣衣不與價者我等空浣衣云何
得活六群比丘言不與我浣耶答言不與
汝浣六群比丘到淨水中浣衣處大小便洟
唾諸浣衣人以先心謂水清淨浸衣著中即
臭失色浣衣人念誰作是事六群比丘餘
時往問汝等知不誰汚是水答言不知六
群比丘言我等所作以汝不與我浣衣故作
是事六群比丘勇健多力不大畏罪諸浣衣
人不能奈何諸居士訶責言諸沙門釋子自
言善好有徳淨用水中大小便洟唾是中有
比丘少欲知足行頭陀聞是事心不喜向佛
廣説佛以是事集比丘僧種種因縁訶責六
群比丘云何名比丘淨用水中大小便涕
唾佛但訶責而未結戒又佛在舍衞國爾時
舍衞城中有一大池名須摩那多人所用六
群比丘共相謂言可往須摩那池上看皆言
隨意即共往池上看便大小便洟唾池中




諸居士訶責言是沙門釋子不善更無大小
便處耶乃到是淨用水中大小便洟唾是中
有比丘少欲知足行頭陀聞是事心不喜向
佛廣説佛以是事集比丘僧種種因縁訶責
言云何名比丘淨用水中大小便洟唾佛
種種因縁訶已語諸比丘不應淨用水中大
小便洟唾除病應當學若不病淨用水中
大小便洟唾突吉羅病者不犯一百
五
佛在舍衞國爾時六群比丘立大小便佛聞
是事語諸比丘不得立大小便除病應當
學若不病立大小便突吉羅若病不犯一百
六
佛在舍衞國有一居士請佛及僧明日食佛
默然受居士知佛受已從坐起頭面禮佛足
右繞而去還自舍通夜辦種種多美飮食早
起敷座處已遣使白佛時到食具已辦佛
自知時六群比丘與十七群比丘常共相違
鬪諍時十七群比丘次守僧坊六群比丘次
與迎食六群比丘共相謂言我等今日故斷
十七群比丘食有言云何斷答言但來當
知六群比丘到十七群比丘所索鉢言與汝
迎食分即隨佛及僧至所請家六群比丘先
食已迎十七群比丘食分便出出已便作餘
事經過餘處諸知識家見已出城或坐樹
下或在岸上井上池上多人衆處住時十七
群比丘年少飢急共相謂言食何故遲又相
謂言上祇洹門外大樹上遙看見不時有
一比丘上樹看見言在某樹下井上岸下
多人衆中住至日垂中額上流汗方來喚
言汝取食分問言何故遲耶答言我等得
食便出問言汝等不在某樹下岸下多人
衆中住耶而言得食便出六群比丘言誰道
耶十七群比丘言我上樹上見是中有比
丘少欲知足行頭陀聞是事心不喜訶責言
云何名比丘佛未聽上樹而上種種因縁訶
已向佛廣説佛知故問十七群比丘汝實作
是事不答言實作世尊佛種種因縁訶責十
七群比丘云何名比丘我未聽上樹而上種
種因縁訶已語諸比丘樹過人不應上除急
因縁應當學若比丘上過人樹無急因縁
突吉羅若急因縁不犯一百七衆
學法竟
七滅諍法初
佛在王舍城爾時六群比丘勸檀越作浴已
辦浴具有客比丘冥來脱衣著諸衣上入浴
室洗有因縁故衣服雜錯客比丘洗已出於
本處取衣出外看是他衣作是念此衣當還
本處更覓我衣還入衣處六群比丘常與
善好比丘相違見客比丘入已語客比丘言
汝已出何故來還答言我後來脱衣著諸
衣上入浴室洗有因縁故衣服雜錯先洗浴
已出取衣出外看非我衣作是念此衣當還
本處更覓我衣是故來還六群比丘言不如
汝言汝以偸心取取已心悔欲著本處汝
見罪不答言不見六群比丘共相謂言此云
何直爾不自言罪當與作不見擯六群比丘
即爲作不見擯擯是客比丘客比丘作是念
六群比丘爲我作不見擯無因縁本末我不
自言罪我今何不往舍衞國詣佛所是比丘
於王舍城隨意住已持衣鉢遊行向舍衞國
詣佛所諸佛常法有客比丘來以如是語勞
問忍不足不乞食不乏道路不疲耶爾時
佛問客比丘忍不足不乞食不難道路不
疲耶客比丘言忍足乞食不難道路不疲即
以上事向佛廣説佛知故問是比丘六群比
丘何故與汝作不見擯比丘白佛言世尊無
因縁本末我不自言罪強爲我作不見擯佛
言若六群比丘無因縁本末汝不自言罪
強爲汝作不見擯者汝莫愁憂我當與汝作
法伴佐助汝佛言從今聽自言滅諍法用是
自言滅諍衆僧中種種事起應滅自言滅諍
有十種非法十種如法十種非法者若比丘
犯波羅夷罪自言不犯衆僧問言汝自説犯
不自言不犯是名非法又比丘犯僧伽婆
尸沙波逸提波羅提提舍尼突吉羅自言不
犯衆僧問言汝自説犯不自言不犯是名
非法又比丘不犯波羅夷自言我犯衆僧
問言汝自説犯波羅夷不自言我犯波羅夷
是名非法又比丘不犯僧伽婆尸沙波逸提
波羅提提舍尼突吉羅自言我犯衆僧問言
汝自説犯不自言我犯是名十非法十種
如法者有比丘犯波羅夷自言我犯波羅
夷衆僧問言汝自説犯不自言我犯是名
如法又比丘犯僧伽婆尸沙波逸提波羅提
提舍尼突吉羅自言我犯衆僧問言汝自説
犯不自言我犯是名如法又比丘不犯波
羅夷自言不犯波羅夷衆僧問言汝自説犯
不自言不犯是名如法又比丘不犯僧伽
婆尸沙波逸提波羅提提舍尼突吉羅自言
不犯衆僧問言汝自説犯不自言不犯是
名十如法自言一
法
爾時六群比丘聞是事我等王舍城中作不
見擯比丘到舍衞國諸比丘共事共住我等
當往舍衞國六群比丘隨意住王舍城已持
衣鉢往舍衞國詣佛所爾時多有比丘祇洹
門間空地經行六群比丘見已問言我等王
舍城與不見擯比丘來到舍衞國汝諸比丘
共事共住耶諸比丘答言佛以自言滅諍滅
是事六群比丘言此事不滅惡滅我等不現
前故爾時六群比丘佛聽自言滅諍法違逆
不受謗佛知見事是中有比丘少欲知足行
頭陀聞是事心不喜作是言云何名比丘
世尊聽自言滅諍法違逆不受謗佛知見事
種種因縁訶已向佛廣説佛以是事集比丘
僧種種因縁訶責六群比丘云何名比丘我
聽自言滅諍法違逆不受謗如來知見事種
種因縁訶已語諸比丘從今聽現前滅諍法
用是現前滅諍僧中種種事起應滅現前滅
諍有二種非法二種如法二種非法者有
非法僧約勅非法僧令折伏與現前滅諍又
非法僧約勅非法三人令折伏與現前滅諍
又不如法僧約勅不如法二人一人令折伏
與現前滅諍又不如法三人約勅不如法三
人令折伏與現前比尼又不如法三人約勅
不如法二人一人僧令折伏與現前比尼又
不如法二人約勅不如法二人一人僧三人
令折伏與現前比尼又不如法一人約勅不
如法一人僧三人二人令折伏與現前比尼
是名一非法現前比尼法又不如法僧約勅
如法僧令折伏與現前比尼又不如法僧約
勅如法三人二人一人令折伏與現前比尼
又不如法三人約勅如法三人二人一人僧
令折伏與現前比尼又不如法二人約勅如
法二人一人僧三人令折伏與現前比尼又
不如法一人約勅如法一人僧三人二人令
折伏與現前比尼是名二非法現前比尼法
二種如法現前比尼者有如法僧約勅如法
僧令折伏與現前比尼又如法僧約勅如法
三人二人一人令折伏與現前比尼又如法
三人約勅如法三人二人一人僧令折伏與
現前比尼又如法二人約勅如法二人一人
僧三人令折伏與現前比尼又如法一人約
勅如法一人僧三人二人令折伏與現前比
尼是名一如法現前比尼法又如法僧約
勅不如法僧令折伏與現前比尼又如法僧
約勅不如法三人二人一人令折伏與現前
比尼又如法三人約勅不如法三人二人一
人僧令折伏與現前比尼又如法二人約
勅不如法二人一人僧三人令折伏與現前
比尼又如法一人約勅不如法一人僧三人
二人令折伏與現前比尼是名二種如法現
前比尼二
法
佛在王舍城爾時長老陀驃力士子爲彌多
羅比丘尼以無根波羅夷謗故若僧若三
人二人一人常説是事爾時陀驃力士子以
是事語諸比丘彌多羅比丘尼以無根波羅
夷謗我故若僧三人二人一人常説是事我
當云何諸比丘以是事白佛佛以是事集比
丘僧佛知故問陀驃力士子汝實爲彌多羅
比丘尼以無根波羅夷謗故若僧三人二人
一人常説是事汝向諸比丘説我當云何
汝實爾不答言實爾世尊佛言從今聽憶
念比尼法用是憶念比尼法僧中種種事
起應滅有三種非法憶念比尼有三種如法
憶念比尼三種非法者有比丘犯無殘罪自
言犯有殘罪是比丘從僧乞憶念比尼若僧
與是比丘憶念比尼是名非法何以故是人
應與滅擯故又如施越比丘狂癡心顛倒
故多作不清淨非法不隨順道非沙門法是
人還得本心先所作罪若僧三人二人一人
常説是事是人從僧乞憶念比尼若僧與
是人憶念比尼是名非法何以故是人應
與不癡比尼故又如訶多比丘無慚無愧破
戒有見聞疑罪是人自言我有是罪後言
我無是罪是人從僧乞憶念比尼若僧與
是人憶念比尼是名非法何以故是人應與
實覓比尼故是名三非法憶念比尼三如法
者又比丘如陀驃比丘爲彌多羅比丘尼
無根波羅夷謗故若僧三人二人一人常説
是事是比丘從僧乞憶念比尼若僧與是人
憶念比尼是名如法何以故是人應與憶
念比尼故又如一比丘犯罪是罪已發露如
法悔過除滅若僧三人二人一人猶説是
事是比丘從僧乞憶念比尼若僧與是人憶
念比尼是名如法何以故是人應與憶念比
尼故又如比丘未犯是罪將必當犯以是事
故若僧三人二人一人説犯是罪是比丘從
僧乞憶念比尼若僧與是比丘憶念比尼是
名如法何以故是人應與憶念比尼故是名
三如法憶念比尼佛如是語已語諸比丘汝
等與陀驃比丘憶念比尼若更有如是人亦
應與憶念比尼憶念比尼法者是陀驃比丘
應從坐起偏袒右肩脱革屣胡跪合掌言大
徳僧聽我陀驃比丘爲彌多羅比丘尼以無
根波羅夷法謗故若僧三人二人一人常説
是事我今從僧乞憶念比尼若僧三人二
人一人莫復更説是事僧憐愍故與我憶念
比尼如是再三乞爾時一比丘僧中唱言大
徳僧聽是陀驃比丘爲彌多羅比丘尼以無
根波羅夷法謗故僧三人二人一人常説是
事今陀驃比丘從僧乞憶念比尼若僧三人
二人一人莫復更説是事若僧時到僧忍聽
僧與陀驃比丘憶念比尼若僧三人二人
一人莫復更説是事是名白如是白四羯磨
僧與陀驃憶念比尼竟僧忍默然故是事
如是持得憶念比尼比丘行法者餘比丘不
應出其過罪不應令憶念不應從乞聽亦不
應受餘比丘乞聽若彼從乞聽得突吉羅若
受他聽亦得突吉羅若彼不聽若出過罪若
令憶念得波逸提三
法
佛在舍衞國爾時有比丘名施越癡狂心
顛倒故多作不清淨非法不隨順道非沙門
法是人還得本心先所作罪若僧三人二人
一人常説是事施越語諸比丘我本狂癡
心顛倒故多作不清淨非法不隨順道非沙
門法我今還得本心若僧三人二人一人常
説我本所作罪我今當云何諸比丘以是事
向佛廣説佛知而故問施越汝實狂癡心顛
倒故多作不清淨非法不隨順道非沙門法
汝還得本心若僧三人二人一人説汝本所
作罪汝向諸比丘説我當云何汝實爾不答
言實爾世尊佛言從今聽不癡比尼用是
不癡比尼僧中有種種事起應滅不癡比尼
有四種非法四種如法四種非法者有比丘
不癡狂顛倒現癡狂相貌諸比丘僧中問
汝狂癡時所作今憶念不答言長老我憶
念癡故作他人教我使作憶夢中作憶裸形
東西走立大小便是人從僧乞不癡比尼若
僧與是人不癡比尼是名四非法四如法
者有比丘實狂癡心顛倒現狂癡相貌諸比
丘問汝憶念狂癡時所作不答言不憶念
他所教我作不憶夢中所作不憶裸形
東西走立大小便是人從僧乞不癡比尼若
僧與是人不癡比尼是名四如法不癡比尼
佛言從今聽不癡比尼用是不癡比尼僧中
種種事起應滅爾時佛語諸比丘汝等與施
越比丘不癡比尼若更有如是人僧亦應與
不癡比尼與法者是施越比丘應從坐起偏
袒右肩脱革屣胡跪合掌言大徳僧聽我施
越比丘本狂癡心顛倒多作不清淨非法不
隨順道非沙門法我今還得本心若僧三人
二人一人説我先所作罪我今從僧乞不癡
比尼若僧三人二人一人莫復更説是事僧
憐愍故與我不癡比尼如是再三乞爾時一
比丘僧中唱大徳僧聽是施越比丘本狂癡
心顛倒多作不清淨非法不隨順道非沙門
法今得本心若僧三人二人一人説先所作
罪今施越比丘從僧乞不癡比尼若僧三人
二人一人莫復更説是事若僧時到僧忍
聽與施越比丘不癡比尼若僧三人二人一
人莫復更説是事白如是如是白四羯磨僧
與施越比丘不癡比尼竟僧忍默然故是事
如是持得不癡比尼行法者餘比丘不應出
其過罪不應令憶念不應從乞聽亦不應受
他比丘乞聽若從彼乞聽得突吉羅若受他
乞聽亦得突吉羅若彼不聽便出過罪若令
憶念得波逸提四
法
佛在迦維羅衞國爾時有比丘名訶哆無慚
無愧惡欲有見聞疑罪是比丘先自言作後
言不作諸比丘以是事向佛廣説佛以是事
集比丘僧語諸比丘從今聽實覓滅諍用是
實覓比尼僧中種種事起應滅實覓比尼有
五種非法五種如法五非法者有比丘犯波
羅夷罪先言不犯後言犯若僧與是人實覓
比尼是名非法何以故是人應與滅擯故
有比丘犯僧伽婆尸沙波逸提波羅提提舍
尼突吉羅先言不犯後言犯若僧與是人實
覓比尼是名非法何以故是人隨所犯應
治故五如法者有比丘犯波羅夷先言犯後
言不犯若僧與是比丘實覓比尼是名如法
何以故是人應與實覓比尼故若比丘犯僧
伽婆尸沙波逸提波羅提提舍尼突吉羅先
言犯後言不犯若僧與是比丘實覓比尼是
名如法何以故是人應與實覓比尼故佛語
諸比丘汝等與訶哆比丘實覓比尼若更有
如是比丘者僧亦應與實覓比尼與法者一
心和合僧一比丘僧中唱言大徳僧聽是呵
哆比丘無慚無愧惡欲有見聞疑罪先自言
犯後言不犯以是故僧與實覓比尼若僧時
到僧忍聽與訶哆比丘實覓比尼白如是如
是白四羯磨僧與訶哆比丘實覓比尼法竟
僧忍默然故是事如是持得實覓比尼行法
者是比丘不應與他受大戒不得受他依止
不應畜沙彌不應受教誡比丘尼法若僧羯
磨教誡比丘尼不應教他僧所與作實覓
比尼罪更不應犯若似是罪及過是罪亦不
應作不應訶僧羯磨亦不應訶作羯磨人
不應擧清淨比丘不應令他憶念不應相
言不應從他乞聽欲出他罪亦不應受他
乞聽不應遮説戒不應遮受戒不應遮自
恣不應出清淨比丘過罪恒自謙卑應調
伏心行隨順比丘僧意若不如是行法者
盡形不得離是羯磨五
法
佛在倶舍彌國爾時倶舍彌諸比丘喜鬪諍
相言多少事起作是念若長老舍利弗作斷
事主者我等當得決了諸比丘以是事向佛
廣説佛知故問阿難有闥頼吒比丘能受作
斷事主不阿難白佛言世尊有能受作斷事
主佛即以是事集比丘僧語諸比丘從今聽
闥頼吒比丘作斷事主受是斷事法如法如
比尼如佛教現前除滅闥頼吒有三種有身
善口不善有口善身不善有身善口善身善
口不善者是闥頼吒自不往到擧事者有
事者所不自作是言從是事若好若不好
應爾起不應爾起若汝勝彼負彼勝汝負
是人雖不自去語便遣使往作是言汝從是
事若好若不好應爾起不應爾起若汝勝彼
負彼勝汝負是名身善口不善口善身不善
者自身往到擧事者有事者所已不作是言
從是事若好若不好應爾起不應爾起若汝
勝彼負彼勝汝負不遣使到擧事者有事者
所作是言從是事若好若不好應爾起不
應爾起若汝勝彼負彼勝汝負是名口善身
不善口善身善者不自往到擧事者有事者
所不作是言從是事若好若不好應爾起
不應爾起若汝勝彼負彼勝汝負又不遣使
往到擧事者有事者所作是言從是事若好
若不好應爾起不應爾起若汝勝彼負彼
勝汝負是名身善口善從今作闥頼吒
者應如是學不應與擧事者有事者同一道
行亦不得別與一人同一道行不應共期若
先有少多因縁與期應滅是期期者若中前
若中後若晝若夜若阿練兒處若近聚落
僧坊是闥頼吒應受是所斷事如法如比
尼如佛教現前除滅用一比尼所謂現前比
尼何等現前現前有二種人現前比尼現
前人現前者謂有隨助擧事人及有事人共
集一處比尼現前者如法如比尼如佛教斷
是事是名比尼現前若是闥頼吒不能如法
如比尼如佛教斷是事者應捨付僧僧應受
是事如法如比尼如佛教斷是事若僧能如
法如比尼如佛教斷是事者是名爲斷用一
比尼所謂現前比尼現前比尼者僧現前
人現前比尼現前僧現前者是中所有可中
共作羯磨比丘共同心和合一處可受欲者
持欲來現前在比丘能遮者不遮是名僧
現前人現前者有隨助擧事人有事人共集
一處是名人現前比尼現前者如法如比尼
如佛教斷是事是名比尼現前若僧不能
如法如比尼如佛教斷是事者爾時應僧中
擧烏迴鳩羅應羯磨烏迴鳩羅令斷是事羯
磨法者一心和合僧一比丘僧中問言誰能
作烏迴鳩羅如法如比尼如佛教斷是事僧
中若言我能若有五法不應立作烏迴鳩羅
何等五隨愛行隨瞋行隨怖行隨癡行不知
斷不斷成就五法應立作烏迴鳩羅不隨愛
行不隨瞋行不隨怖行不隨癡行能知斷不
斷即時一比丘應僧中唱言大徳僧聽某甲
某甲比丘能作烏迴鳩羅如法如比尼如佛
教斷隨僧中事若僧時到僧忍聽某甲某甲
比丘作烏迴鳩羅能如法斷隨僧中事是名
白如是白二羯磨僧立某甲某甲比丘作烏
迴鳩羅斷隨僧中事竟僧忍默然故是事如
是持是烏迴鳩羅若是上座諸下座比丘應
與此人欲已遠去若此烏迴鳩羅是下座應
從諸上座取欲已小遠去當如法如比尼如
佛教斷是事若烏迴鳩羅能如法如比尼如
佛教斷是事者是名爲斷用一比尼所謂現
前比尼現前比尼者僧現前人現前比尼現
前僧現前者如上説人現前比尼現前亦
如上説若烏迴鳩羅不能如法如比尼如佛
教斷是事者應更立烏迴鳩羅立法者一心
和合僧一比丘僧中問言誰能作烏迴鳩羅
斷隨僧中事若言我能一比丘僧中唱言大
徳僧聽某甲某甲比丘能作烏迴鳩羅如法
斷隨僧中事若僧時到僧忍聽某甲某甲比
丘作烏迴鳩羅能如法斷隨僧中事是名白
如是白二羯磨僧立某甲某甲比丘作烏迴
鳩羅斷隨僧中事竟僧忍默然故是事如是
持是烏迴鳩羅若是上座諸下座比丘應與
欲已小遠去若烏迴鳩羅是下座應從諸上
座取欲已小遠去當如法如比尼如佛教斷
是事若烏迴鳩羅能如法如比尼如佛教斷
是事者是名爲斷用一比尼謂現前比尼現
前比尼者僧現前人現前比尼現前僧現前
者如上説人現前比尼現前亦如上説若是
烏迴鳩羅不能如法斷者還付先烏迴鳩羅
先烏迴鳩羅應如法如比尼如佛教斷若能
如法斷是事者是名爲斷用一比尼謂現前
比尼現前比尼者僧現前人現前比尼現前
僧現前者如上説人現前比尼現前亦如上
説若是先烏迴鳩羅復不能如法如比尼如
佛教斷是事者應捨付僧僧應受是事如法
如比尼如佛教斷若僧取是事能如法如比
尼如佛教斷者是名爲斷用一比尼謂現前
比尼現前比尼者僧現前人現前比尼現前
僧現前如上説人現前比尼現前亦如上説
若僧不能如法如比尼如佛教斷是事者僧
應遣使往近處僧所作是言此事如是如是
因縁起闥頼吒不能斷衆僧不能斷先烏
迴鳩羅不能斷後烏迴鳩羅亦不能斷還付
先烏迴鳩羅先烏迴鳩羅不能斷還付衆僧
汝等大徳和合來爲斷是事故即時彼衆
應和合若僧先安居應受七日去若七日
盡應破安居去爲和合故是近處僧應受是
事如法如比尼如佛教斷若近處僧能如法
如比尼如佛教斷是事者是名爲斷用一比
尼謂現前比尼現前比尼者僧現前人現前
比尼現前僧現前如上説人現前比尼現前
亦如上説若近處僧不能如法如比尼如佛
教斷是事者爾時應僧中羯磨烏迴鳩羅令
斷羯磨者一心和合僧一比丘僧中問言
誰能作烏迴鳩羅如法如比尼如佛教斷此
隨僧中事是中若言我能若有五法不應立
作烏迴鳩羅何等五隨愛隨瞋隨怖隨癡不
知斷不斷若成就五法應立作烏迴鳩羅不
隨愛不隨瞋不隨怖不隨癡知斷不斷即時一
比丘僧中唱言大徳僧聽某甲某甲比丘能
作烏迴鳩羅能如法斷隨僧中事若僧時到
僧忍聽某甲某甲比丘作烏迴鳩羅如法斷
隨僧中事是名白如是白二羯磨僧立某
甲某甲比丘作烏迴鳩羅斷隨僧中事竟僧
忍默然故是事如是持是烏迴鳩羅若是上
座諸下座比丘應來與此比丘欲已遠去若
是下座應從諸上座比丘取欲已小遠去當
如法如比尼如佛教斷是事是烏迴鳩羅若
能如法如比尼如佛教斷是事者是名爲斷
用一比尼謂現前比尼現前比尼者僧現前
人現前比尼現前僧現前者如上説人現前
比尼現前亦如上説若是烏迴鳩羅不能如
法如比尼如佛教斷是事者應更立烏迴鳩
羅立法者一心和合僧一比丘僧中問言
誰能作烏迴鳩羅如法斷隨僧中事若言我
能一比丘僧中唱言大徳僧聽某甲某甲
比丘能作烏迴鳩羅如法斷隨僧中事若僧
時到僧忍聽某甲某甲比丘作烏迴鳩羅
斷隨僧中事是名白如是白二羯磨立某
甲某甲比丘作烏迴鳩羅斷隨僧中事竟僧
忍默然故是事如是持是烏迴鳩羅若是上
座諸下座比丘應與欲已小遠去若烏迴
鳩羅是下座應從諸上座取欲已小遠去應
如法如比尼如佛教斷是事若烏迴鳩羅能
如法如比尼如佛教斷是事者是名爲斷用
一比尼謂現前比尼現前比尼者僧現前人
現前比尼現前僧現前如上説人現前比尼
現前亦如上説若是烏迴鳩羅不能如法
如比尼如佛教斷是事者應還付先烏迴
鳩羅先烏迴鳩羅應受是事如法如比尼如
佛教斷是事是烏迴鳩羅若能如法如比尼
如佛教斷是事者是名爲斷用一比尼謂現
前比尼現前比尼者僧現前人現前比尼現
前僧現前者如上説人現前比尼現前亦如
上説若是先烏迴鳩羅復不能如法如比
尼如佛教斷者應捨付僧僧應受是事如法
如比尼如佛教斷若僧受是事能如法如比
尼如佛教斷者是名爲斷用一比尼謂現前
比尼現前比尼者僧現前人現前比尼現前
僧現前如上説人現前比尼現前亦如上説
若是近處僧不能如法如比尼如佛教斷是
事者聞某住處僧若有大衆好上座知波
羅提木叉是僧中多有比丘持修多羅者持
比尼者持摩多羅伽者是近處僧應以是
事遣使至某住處僧中應先立傳事人若
界外令滿僧數立法者一心和合僧應問言
誰能作傳事人從是處持是事至某處若道
中能斷者好是中若有人言我能若有五
法不應立作傳事人隨愛隨瞋隨怖隨癡不
知滅不滅若成就五法應立作傳事人不隨
愛不隨瞋不隨怖不隨癡知滅不滅爾時是
傳事人應持是事去若道中能如法如比尼
如佛教斷者是名爲斷用一比尼謂現前比
尼現前比尼者僧現前人現前比尼現前僧
現前如上説人現前比尼現前亦如上説
若傳事人不能道中如法如比尼如佛教斷
者應持至彼僧中是僧中若有上座多知
多識長老比丘應語是人是事如是如是因
縁起闥頼吒不能斷衆僧不能斷先烏迴
鳩羅不能斷後烏迴鳩羅亦不能斷還付先
烏迴鳩羅先烏迴迴羅復不能斷還付僧僧
復不能斷近住處僧亦不能斷近住處烏迴
鳩羅不能斷後烏迴鳩羅亦不能斷還付
先烏迴鳩羅復不能斷還近住處僧復不能
斷傳事人道中不能斷是事來是間汝長
老能受是事斷不若言能斷應與作期若
不作期不得與汝期者乃至九月事有五
種難斷一者堅二者強三者佷戻四者往
來五者疑畏堅者堅執其事強者擧事
人有事人勇健強力佷戻者擧事人有事人
惡性瞋恨往來者此事從一住處至一住處
疑畏者諸比丘畏斷事時破一心和合僧作
兩段故先應立行籌人如是應立一心和合
僧應問言誰能作行籌人是中有人言我
能有五法不應立作行籌人隨愛隨瞋隨怖
隨癡不知行籌不行籌若成就五法應立作
行籌人不隨愛不隨瞋不隨怖不隨癡知行
籌不行籌是中一比丘唱言大徳僧聽某甲
比丘能作行籌人若僧時到僧忍聽某甲比
丘爲僧作行籌人是名白如是白二羯磨
僧與某甲比丘作行籌人竟僧忍默然故
是事如是持若比丘已作行籌人隨僧多少
應作二種籌一分長一分短一分白一分黒
説如法者爲作長籌説非法者爲作短籌説
如法者爲作白籌説非法者爲作黒籌説如
法籌以右手捉説非法籌以左手捉説如法
籌緩捉説非法籌急捉先行説如法籌後
行説非法籌行籌人應作是言此是説如法
者籌此是説非法者籌若行籌竟説如法者
籌乃至多一是事名斷用二比尼謂現前比
尼多覓比尼現前比尼者是中若有隨助擧
事人有事人共和合一處現前如法如比尼
如佛教現前除斷是名現前比尼多覓比尼
者是中求覓往反問如法除斷若説非法者
籌乃至多一是事亦名爲斷用二比尼現前
比尼多覓比尼現前比尼者是中若有隨助
擧事人及有事人共和合在一處現前非法
非比尼非佛教除斷行籌人有四種一者藏
行籌二者顛倒行籌三者期行籌四者一切
行籌藏行籌者若有人闇中行籌若壁障
處行籌是名覆藏行籌顛倒行籌者若比丘
顛倒行籌以説如法人籌與説非法人以
説非法人籌與説如法人是名顛倒期者若
諸比丘隨和上阿闍梨作期隨同和上同
阿闍梨隨相識隨共語隨善知識隨同心隨
國土隨聚落隨家共作期我等取如是籌汝
等莫遠我邊莫別莫異莫不共語共同
事是名期一切僧取籌者爾時一切僧
應和合一處不得取欲何以故或多比丘
説非法故是名一切僧取籌若是衆僧大上
座知波羅提木叉者能斷是事者即名爲斷
用一比尼謂現前比尼是中現前比尼者僧
現前人現前比尼現前僧現前如上説人現
前比尼現前亦如上説若是大上座知波羅
提木叉比丘僧不能斷是事者應還付傳事
人傳事人應取是事於道中能如法如比
尼如佛教斷若是傳事人於道中能如法如
比尼如佛教斷是事者是名爲斷用一比尼
謂現前比尼現前比尼者如上説若是傳事
人不能如法如比尼如佛教斷是事者是比
丘道中若聞彼處僧坊中若有三比丘若二
若一比丘能持修多羅持比尼持摩多羅
伽四衆所恭敬尊重是傳事人應到彼住
處語彼一比丘言大徳是中事如是如是
因縁起闥頼吒不能斷僧不能斷先烏迴
鳩羅不能斷後烏迴鳩羅不能斷還付先
烏迴鳩羅復不能斷還是僧復不能斷近
住處僧亦不能斷先烏迴鳩羅不能斷後烏
迴鳩羅不能斷還先烏迴鳩羅復不能斷還
近住處僧復不能斷傳事人道中亦不能斷
大上座持律比丘僧不能斷傳事人於道中
不能斷三比丘二比丘不能斷大徳取是事
如法如比尼如佛教斷是事是一比丘四衆
所恭敬尊重讃歎者應作是言不可二人相
言倶得勝是中必一勝一負若作如是語者
是名如法説若不作如是語者是名非
法説是諸相言比丘若如法斷是事已還更
發起犯波逸提若但訶責言是斷不如法
犯突吉羅六
法
佛在倶舍彌國爾時倶舍彌比丘喜鬪諍相
言諸比丘以是事向佛廣説佛言從今聽布
草比尼用是布草比尼僧中種種事起應滅
云何布草比尼以是布草比尼法滅僧中種
種所起事或有一住處諸比丘憙鬪諍相言
是諸比丘應和合一處已應作是念諸長老
我等大失非得大衰非利大惡不善我等
以信故佛法中出家求道然今憙鬪諍相
言若我等求是事根本者僧中或有未起事
便起已起事不可滅作是念故白衆僧若僧
時到僧忍聽是事以布草比尼法滅是名
白即時是諸比丘應分作兩部各在一處
是中若有事比丘向上座大長老應作是
言我等大失非得大衰非利大惡不善我等
以信故佛法中出家求道然今憙鬪諍相言
若我等求是事根本者僧中或有未起事便
起已起事不可滅今我等當自屈意我等所
作罪除偸蘭遮罪除白衣相應罪是事我等
向長老現前發露悔過不覆藏是中若無
一比丘遮是事者應到第二部衆所是中若
有長老上座應語言我等大失非得大衰非
利大惡不善我等以信故於佛法中出家求
道今憙鬪諍相言若我等求是事根本者僧
中或有未起事便起已起事不可滅今我等
當自屈意我等所作罪除偸蘭遮除白衣相
應罪今自爲及爲彼故當現前發露悔過不
覆藏諸比丘言汝自見罪不答言見罪如
法悔過莫復更起第二部衆亦如是説是名
如草布地比尼法七法第
三誦竟
十誦律卷第二十

十誦律卷第二十一第四誦之一
　後秦北印度三藏弗若多羅譯　
七法中受具足戒法第一
佛婆伽婆王舍城外住爾時未聽比丘作和
尚阿闍梨未有白四羯磨受具足戒時諸比
丘以初未有和尚阿闍梨故作袈裟衣不如
法著衣亦不如法及身威儀皆不如法又諸
比丘從聚落至聚落從城至城從國至國遊
行時行乞食時乞飯乞羹乞佉陀尼人請食
時索飯索羹索佉陀尼取他殘食鉢殘飯殘
羹殘佉陀尼殘漿高聲大聲食譬如婆羅門
食有一比丘摩訶盧患苦痛無有等侶無人
看視外學異道見如是事譏嫌呵責沙門釋
子無善教不被教無調順無調御法作袈裟
衣不如法著衣亦不如法及身威儀皆不如
法從聚落至聚落從城至城從國至國遊行
時行乞食時乞飯乞羹乞佉陀尼人請食時
索飯索羹索佉陀尼取他殘食鉢殘飯殘羹
殘佉陀尼殘漿高聲大聲食譬如諸婆羅門
食有諸比丘少欲知足行頭陀聞是事心慚
愧以是事具白佛佛以是因縁集僧集僧竟
諸佛常法有知而問知而不問知時問知時
不問有益問無益不問有因縁問今佛知
故問佛問諸比丘汝實爾不答言實爾世
尊佛種種因縁呵責何以名比丘無和尚阿
闍梨作袈裟衣不如法著衣不如法及身威
儀皆不如法從聚落至聚落從城至城從
國至國遊行時行乞食時乞飯乞羹乞佉陀
尼人請食時索飯索羹索佉陀尼取他殘食
鉢殘飯殘羹殘佉陀尼殘漿高聲大聲食譬
如諸婆羅門食諸外學異道嫉妬譏嫌呵責
言沙門釋子無善教不被教無調順無調御
法作袈裟衣不如法著衣不如法及身威儀
皆不如法從聚落至聚落從城至城從國
至國遊行時行乞食時乞飯乞羹乞佉陀尼
人請食時索飯索羹索佉陀尼取他殘食鉢
殘飯殘羹殘佉陀尼殘漿高聲大聲食譬如
諸婆羅門食佛種種因縁訶已語諸比丘從
今聽作和尚阿闍梨聽十僧現前白四羯磨
受具足云何白四羯磨受具足衆僧一心和
合一比丘僧中唱大徳僧聽是某甲從某
甲受具足戒是從僧乞受具足戒某甲和尚
某甲若僧時到僧忍聽僧當與某甲受具足
和尚某甲如是白白四羯磨從今聽和尚共
行弟子若病應看欲死應救若病應與隨病
飮食隨病藥隨病供給若弟子無財和尚應
給若和尚無從他索與若少知識索不能得
乞食得好食應與若和尚病弟子亦爾阿
闍梨看近住弟子近住弟子看阿闍梨亦如
是從今諸有和尚阿闍梨看共住弟子近住
弟子養畜如兒想共住弟子近住弟子看和
尚阿闍梨如父想汝等如是展轉相依住於
我法中増長善法
佛在王舍城是時諸比丘心念佛已聽我等
作和尚阿闍梨已聽十僧現前白四羯磨受
具足戒彼年少比丘作和尚若一歳二歳
三歳四歳五歳少長老比丘作師是中有比
丘少欲知足行頭陀訶責諸比丘何以名比
丘佛已聽我等作和尚阿闍梨聽十僧現前
白四羯磨受具足戒年少比丘作和尚若一
歳二歳三歳四歳五歳少長老比丘彼諸比
丘種種訶已以是事具白佛佛以是因縁集
僧集僧竟佛知故問問諸比丘汝等實爾
不答言實爾世尊佛種種因縁訶諸比丘何
以名比丘佛已聽我等作和尚阿闍梨聽十
僧現前白四羯磨受具足戒年少比丘作和
尚若一歳二歳三歳四歳五歳少長老比丘
佛雖呵責而未結戒佛在舍衞國爾時長老
優波斯那婆檀提子一歳授共住弟子具足
和尚一歳弟子無歳共往憍薩羅國一處
夏安居諸佛常法兩時大會春末月夏末
月春末月欲安居時諸方國比丘來聽佛説
法心念是法夏安居樂是初大會夏末月自
恣作衣竟持衣鉢來詣佛所如是思惟我久
不見婆伽婆久不見修伽陀是第二大會是
時長老優波斯那是中住處夏安居自恣竟
作衣已持衣鉢自身二歳弟子一歳共遊行
往舍衞國到佛所頭面禮佛足一面坐諸佛
常法問訊客比丘夏安居忍不足不安樂住
不乞食不乏道路不疲耶今佛亦如是問
優波斯那夏安居忍不足不安樂住不乞食
不乏道路不疲耶優波斯那答言實忍足安
樂住乞食不乏道路不疲佛知故問優波斯
那是誰善男子答言是我許佛言是作何
等答言是我共住弟子佛言汝幾歳答言
二歳是善男子幾歳答言一歳佛以是事集
僧集僧已佛種種因縁訶優波斯那汝愚癡
人何故來思惟但欲畜衆二歳比丘畜一
歳共住弟子何以名比丘佛聽我等作和尚
阿闍梨聽十僧現前白四羯磨受具足戒是
年少比丘授共住弟子具足一歳二歳三歳
四歳五歳少長老比丘佛種種因縁訶竟語
諸比丘從今不滿十歳不得授共住弟子具
足若授具足犯突吉羅
是時諸比丘心念佛聽我和尚聽阿闍梨
聽十僧現前白四羯磨受具足戒不滿十歳
不得授共住弟子具足是諸比丘滿十歳皆
授共住弟子具足知法授不知法亦授善者
畜不善亦畜住戒度不住戒亦度是中見和
尚不知法弟子亦不知法和尚不善弟子亦
不善和尚不住戒弟子亦不住戒是時諸比
丘自不知法不善不住戒與他出家受具足
作依止師畜沙彌有一比丘摩訶盧不知法
不善不住戒空滿十歳與共住弟子授具
足以小事與弟子鬪諍弟子捨戒還俗諸比
丘少欲知足行頭陀訶責言何以名比丘佛
聽和尚聽阿闍梨聽十僧現前白四羯磨
受具足戒不滿十歳不得授共住弟子具足
是諸比丘滿十歳皆授共住弟子具足知法
授不知法亦授善者畜不善亦畜住戒度不
住戒亦度是中見和尚不知法不善不住戒
弟子亦爾與他出家受具足作依止師畜沙
彌彼諸比丘種種訶竟以是事具白佛佛以
是因縁集僧集僧已佛知故問問諸比丘汝
實爾不答言實爾世尊佛種種因縁訶責何
以名比丘佛聽和尚聽阿闍梨聽十僧現
前白四羯磨受具足戒不滿十歳不得授共
住弟子具足是諸比丘滿十歳皆授共住弟
子具足知法授不知法亦授善者畜不善亦
畜住戒度不住戒亦度是中見和尚不知法
不善不住戒弟子亦爾與他出家受具足作
依止師畜沙彌佛種種因縁訶竟語諸比丘
從今聽五法成就滿十歳若過應授共住弟
子具足何等五一滿十歳若過二持戒不破
三多聞四有力能如法除弟子憂悔五能拔
弟子惡邪復有五法成就滿十歳應授共住
弟子具足何等五一信成二戒成三聞成
四捨成五慧成能讃能教弟子令善入住信
戒聞捨慧復有五法成就滿十歳應授共住
弟子具足何等五一無學戒衆二無學定衆
三無學慧衆四無學解脱衆五無學解脱知
見衆成就能讃能教弟子善入住戒定慧解
脱解脱知見衆復有五法成就滿十歳應授
共住弟子具足何等五一知犯二知非犯三
知罪輕四知罪重五知誦波羅提木叉學利
廣説復有五法成就滿十歳應授共住弟子
具足何等五一知出家法二能作教師三能
作戒師四能知依止師法五能知遮道法不
遮道法復有五法成就滿十歳應授共住弟
子具足何等五一能教弟子清淨戒二能教
阿毘曇三能教比尼四弟子在他方愁苦不
樂能致使來若自不能因他力致來五弟子
若病能供給若自不能能使他供給如是五
法成就滿十歳若過應授共住弟子具足若
上諸五法不成就滿十歳若過授共住弟子
具足得罪
若比丘有上諸五法成就滿十歳應與他依
止云何應與所欲求依止比丘從座起偏袒
著衣脱革屣䠒跪兩手捉長老兩足應如是
語我某甲比丘從長老乞依止長老與我依
止我依止長老住第二第三亦如是乞長
老應言如汝語若諸五法成就滿十歳應受
他依止若無諸五法滿十歳受他依止得罪」
若比丘有上五法滿十歳應畜沙彌云何應
畜若未剃髮來是時當與剃髮若自有袈裟
應著若無和尚應與衣著教長跪合掌戒
師應教我某甲歸依佛歸依法歸依僧第二
我某甲歸依佛歸依法歸依僧第三我某甲
歸依佛歸依法歸依僧我某甲已歸依佛已
歸依法已歸依僧從今盡壽是佛優婆塞憶
持第二我某甲已歸依佛已歸依法已歸依
僧從今盡壽是佛優婆塞憶持第三我某甲
已歸依佛已歸依法已歸依僧從今盡壽是
佛優婆塞憶持汝某甲聽是佛婆伽婆知見
釋迦牟尼多陀阿伽度阿羅訶三藐三佛陀説
優婆塞五戒凡是優婆塞盡壽護持何等五
盡壽離殺生是優婆塞戒是中盡壽離殺生
若能持當言能盡壽離不與取是優婆塞戒
是中盡壽離不與取若能持當言能盡壽離
邪婬是優婆塞戒是中盡壽離邪婬若能
持當言能盡壽離妄語是優婆塞戒是中
盡壽離妄語若能持當言能盡壽離飮酒是
優婆塞戒是中盡壽離飮酒穀酒蒲萄酒甘
蔗酒能放逸酒若能持當言能我某甲已
歸依佛已歸依法已歸依僧出家是佛婆伽
婆釋迦牟尼多陀阿伽度阿羅訶三藐三佛陀
出家我亦隨佛出家和尚某甲第二我某
甲已歸依佛已歸依法已歸依僧出家是佛
婆伽婆釋迦牟尼多陀阿伽度阿羅訶三藐三
佛陀出家我亦隨佛出家和尚某甲第三我
某甲已歸依佛已歸依法已歸依僧出家是
佛婆伽婆釋迦牟尼多陀阿伽度阿羅訶三藐
三佛陀出家我亦隨佛出家和尚某甲我某
甲已歸依佛已歸依法已歸依僧已出家是
佛婆伽婆釋迦牟尼多陀阿伽度阿羅訶三藐
三佛陀出家我亦隨佛出家竟和尚某甲
爾時應問汝幾歳隨年答何時出家冬春夏
有閏無閏隨問應答此事盡壽憶持戒師應
言汝某甲聽是佛婆伽婆知見釋迦牟尼多
陀阿伽度阿羅訶三藐三佛陀爲沙彌説出
家十戒凡是沙彌當盡壽護持何等十盡壽
離殺生是沙彌戒是中盡壽離殺生若能當
言爾盡壽離不與取是沙彌戒是中盡壽離
不與取若能當言爾盡壽離非梵行是沙彌
戒是中盡壽離非梵行若能當言爾盡壽離
妄語是沙彌戒是中盡壽離妄語若能當言
爾盡壽離飮酒是沙彌戒是中盡壽離飮酒
穀酒蒲萄酒甘蔗酒能放逸酒若能當言爾
盡壽離處高床大床是沙彌戒是中盡壽離
處高床大床若能當言爾盡壽離著華瓔珞
香塗身香熏衣是沙彌戒是中盡壽離著華
瓔珞香塗身香熏衣若能當言爾盡壽離作
伎歌舞不往觀聽種種樂器是沙彌戒是中
盡壽離作伎歌舞不往觀聽種種莊嚴若能
當言爾盡壽離受畜金銀錢寶是沙彌戒是
中盡壽離受畜金銀錢寶若能當言爾盡壽
離非時食是沙彌戒是中盡壽離非時食若
能當言爾如是五法成就滿十歳應畜沙彌
若不成就五法滿十歳畜沙彌得罪
佛在王舍城長老大目犍連與王舍城中和
利等十七諸年少樂人授具足戒是諸人
晡時飢極僧坊内高聲大啼作小兒啼聲
佛知故問阿難何以僧坊内有小兒啼聲阿
難答言世尊長老大目犍連與王舍城中
和利等十七諸年少樂人與受具足是諸人
晡時飢極僧坊内高聲大啼作小兒啼聲是
時佛以是因縁集僧集僧已佛知故問問
目犍連汝實作是事不目連答言實爾世
尊佛種種因縁訶目犍連汝不知時不知
量不知限齊汝其欲度人未滿二十人不
能忍寒熱飢渇蚊虻蚤虱蛇蚖毒螫他人惡
語身中苦痛悉不能忍滿二十歳人能忍寒
熱飢渇蚊虻蚤虱蛇蚖毒螫他人惡語及身
中苦痛皆悉能忍佛種種因縁訶已語諸比
丘從今不滿二十年人不應與受具足若與
受得波逸提罪
佛在舍衞國佛語諸比丘若異道人信善法
欲出家是人應四月與波利婆沙若滿四月
得諸比丘意應與出家如是應與波利婆沙
一心集僧是本異道從坐起偏袒著衣脱革
屣入僧中禮僧足䠒跪合掌作如是言諸
長老憶念我某甲本異道今信善法欲出家
我某甲本異道今僧中乞四月波利婆沙僧
與我某甲本異道四月波利婆沙竟得諸比
丘意僧當與我出家受具足第二第三亦如
是乞爾時一比丘應僧中唱大徳僧聽是某
甲本異道信善法欲出家今是某甲本異道
從僧乞四月波利婆沙如是言僧與我某甲
本異道四月波利婆沙竟得諸比丘意僧當
與我出家受具足若僧時到僧忍聽僧某甲
本異道僧當與四月波利婆沙如是白白四
羯磨僧與某甲本異道四月波利婆沙竟僧
忍默然故是事如是持是中云何得意云何
不得意是本異道現前應讃佛法僧戒呵諸
異道實若讃佛法僧戒時是本異道心不生
喜樂乃至須臾訶諸異道實時憂愁瞋諍是
名不得意若讃佛法僧戒時是本異道心生
喜樂訶諸異道實時不憂愁不瞋諍是名得
意如是應與出家受具足與法者一心集僧
是本異道從坐起偏袒著衣脱革屣入僧中
禮僧足䠒跪合掌應如是言大徳僧憶念
我某甲本異道信善法欲出家我先已僧中
乞四月波利婆沙僧先已與我四月波利婆
沙我某甲本異道已僧中行四月波利婆沙
竟我今從僧乞出家受具足僧與我某甲本
異道四月行波利婆沙竟已得諸比丘意僧
當與我出家受具足第二第三亦如是乞是
中應一比丘僧中唱大徳僧聽是某甲本異
道信善法欲出家彼從僧乞四月波利婆沙
僧先已與四月波利婆沙彼已僧中行四月
波利婆沙行波利婆沙竟今從僧求出家受
具足若僧時到僧忍聽僧是某甲本異道已
僧中行四月波利婆沙竟得諸比丘意當與
出家受具足如是白白四羯磨僧是本異道
某甲與出家受具足竟僧忍默然故是事如
是持
佛在王舍城自恣竟欲二月南山國土遊行
是時佛告阿難汝語諸比丘佛王舍城自恣
竟欲二月南山國土遊行誰欲從佛若欲去
者集待佛阿難言受教即出語諸比丘佛
在王舍城自恣竟欲二月南山國土遊行誰
欲從佛欲去者集待佛爾時王舍城多年少
比丘一歳二歳三歳四歳五歳少大比丘是
諸比丘如是思惟若從佛去處處不久住種
種供養利數數受依止師來還復速我和尚
阿闍梨不去我等何以去諸小比丘不盡從
佛爾時佛與少比丘共行還到王舍城佛
知故問阿難何以少比丘從佛行阿難答言
世尊是王舍城多年少比丘大比丘少是
諸比丘如是思惟若從佛行處處不久住種
種供養利數數受依止師來還復速我和尚
阿闍梨不去我等何以去以是事故多不從
佛佛以是因縁集僧集僧已佛種種因縁
讃戒讃持戒讃戒讃持戒已語諸比丘從今
聽比丘有五法成就滿五歳不受依止何等
五一知犯二知不犯三知輕四知重五誦
波羅提木叉利廣説雖復受戒歳多不知五
法應盡壽依止他住長老優波離問佛大比
丘應從小比丘受依止住不佛言應受優
波離復問大比丘應承事供養小比丘不佛
言除禮足餘盡應作
佛在舍衞國是時舍衞城有一居士無常對
至財物妻子眷屬奴婢一切死盡唯有父子
三人居士自念諸道中唯有沙門釋子得供
養樂無諸憂苦是中出家無諸不可思惟已
將二兒到祇園中求出家諸比丘不知其
意便與出家經數日乞食時到著衣持鉢將
二兒入舍衞城乞食詣賣食肆餅肆粰𮇶肆
煎餅肆䭉餅肆歡喜丸肆是二小兒飢見諸
餅食從父摩訶盧索言阿父與我食與我餅
父語兒言但索無價誰當與汝二兒啼逐父
行諸居士訶罵言沙門釋子不斷欲僧坊内
共比丘尼生兒一人語二人二人語三人惡
名流布遍舍衞城有諸比丘少欲知足行頭
陀聞是事心慚愧以是事具白佛佛以是因
縁集僧集僧已佛知故問摩訶盧比丘汝實
爾不答言實爾世尊佛種種因縁呵責何以
名比丘不滿十五歳人作沙彌佛種種因縁
呵竟語諸比丘從今不滿十五歳人不應作
沙彌若作得突吉羅罪
佛在迦維羅衞國是時毘瑠璃愚癡人殺迦
維羅衞釋子時長老阿難親里二小兒走
詣阿難阿難以殘食養畜佛知故問阿難是
誰小兒答言是我所親佛言何以不出家
阿難報言佛結戒不滿十五歳人不應作沙
彌是二小兒不滿十五歳佛問阿難是二小
兒能驅僧食上烏未答言能佛言從今聽能
驅烏作沙彌最下七歳
佛在舍衞國是時跋難陀釋子有二沙彌一
名卑陀二名摩伽僧坊内共作婬欲諸居士
來見言沙門釋子無清淨行共作婬欲一人
語二人二人語三人惡名流布遍舍衞城
諸比丘少欲知足行頭陀聞是事心慚愧以
是事具白佛佛以是因縁集僧集僧已佛知
故問跋難陀汝實爾不答言實爾世尊佛種
種因縁訶何以名比丘畜兩沙彌佛種種因
縁訶竟語諸比丘從今不聽畜兩沙彌若畜
得突吉羅罪若畜二一沙彌不久欲受具足
無罪
佛在王舍城跋難陀釋子奴大家不聽與出
家出家不久乞食時至著衣持鉢入王舍
城乞食本大家見捉是比丘高聲大喚衆
人大集問何以爾大家言此是我奴不放自
出家衆人言何道中出家報言沙門何等沙
門答言釋子沙門衆人言莫爾洴沙王有
令若奴大家不放沙門釋子中出家不得遮
何以故沙門釋子難作行苦行捨世事向涅
槃難故諸居士瞋訶言沙門釋子是無畏處
奴大家不放釋子中出家不得説一人語二
人二人語三人惡名流布遍王舍城有諸比
丘少欲知足行頭陀聞是事心慚愧以是事
具白佛佛以是因縁集僧集僧已佛知而
故問跋難陀汝實爾不報言實爾世尊佛種
種因縁呵何以名比丘奴大家不放與出家
佛種種因縁呵竟語諸比丘從今奴大家不
放不應與出家若與出家得突吉羅罪
佛在王舍城跋難陀釋子人負債債主不放
與出家出家數日乞食時到著衣持鉢入王
舍城乞食是債主見捉之高聲大喚衆人來
集問何以爾答言是人負我債不償出家
衆人言是何道出家報言沙門何等沙門報
言釋子沙門衆人言莫爾洴沙王有令債
主不放釋子中出家不得遮何以故沙門釋
子難作行梵行捨世事向涅槃難故諸居士
瞋訶沙門釋子是不負債處負債人債主不
放釋子中出家不得説一人語二人二人語
三人惡名流布遍王舍城有諸比丘少欲知
足行頭陀聞是事心慚愧以是事具白佛佛
以是因縁集僧集僧已佛知故問問跋難陀
汝實爾不答言實爾世尊佛種種因縁訶何
以名比丘債主不放與出家佛種種因縁呵
竟語諸比丘從今負債人債主不放不應與
出家若與出家得突吉羅罪
佛在王舍城有一鍛金小兒來入竹園僧坊
到諸比丘所言大徳我欲出家與我出家諸
比丘不思惟與出家是兒父母宗親遍覓次
到竹園詣諸比丘所問大徳有如是如是小
兒聞見不是中有比丘不見者言不見不聞
者言不聞是諸親里久覓不得便捨去是兒
作比丘不久乞食時到著衣持鉢入王舍城
乞食宗親見之問汝出家耶答言出家何道
出家答言沙門何等沙門答言釋子沙門
問近遠答言竹園中宗親瞋罵沙門釋子故
作妄語見言不見聞言不聞一人語二人二
人語三人惡名流布遍王舍城有諸比丘少
欲知足行頭陀聞是事心慚愧以是事具白
佛佛以是因縁集僧集僧已佛語諸比丘從
今求出家人兩事應白僧一出家二剃髮僧
若集若不集兩事應白作是語大徳僧聽
是某甲求出家剃髮以是事白僧若已剃髮
來僧若集若不集一事應白言大徳僧聽是
某甲求出家僧憶持若僧不集應別房行白
應言長老是某甲求出家憶持
佛在王舍城是時耆婆藥師治二種人一
洴沙王二佛比丘僧何以治洴沙王以衣
食故何以治佛比丘僧自信自欲自愛自清
淨故是時諸居士有惡重病癩癰疽癲痟
病到耆婆所與百金錢求治病不肯如是乃
至五百不肯是居士大愁憂念言耆婆唯治
二種人一治洴沙王以衣食故二治佛比
丘僧自信自欲自愛自清淨故今我等與百
金錢乃至五百不肯是諸沙門釋子福徳成
辦人若是中出家者耆婆當治我等是諸
病人至諸比丘所求出家諸比丘即與出家
受具足諸比丘爲諸病人煮飯作羹作糜煮
湯煮肉煮藥湯漬治出大小便器及唾壺出
入多事多縁妨廢誦經坐禪但念作事是病
人多耆婆治不能遍廢洴沙王急事是病
人得差平復得色力肥悦捨戒還家有諸
比丘少欲知足行頭陀訶責諸比丘何以名
比丘是諸惡重病人癩癰疽癲痟病人與
出家受具足爲煮飯作羹作粥煮湯煮肉煮
藥湯漬治出大小便器唾壺出入多事多縁
廢誦經坐禪但念作事是病人多耆婆治不
能遍廢洴沙王急事是諸病人得差色力
肥悦平復捨戒還家種種呵竟以是事具白
佛佛以是因縁集僧集僧已佛知故問問諸
比丘實爾不答言實爾世尊佛種種因縁
呵何以名比丘諸惡病人與出家受具足爲
煮飯作羹煮湯煮肉煮藥湯漬治出大小便
器唾壺出入多事多縁廢誦經坐禪但念作
事是病人多耆婆治不能遍廢洴沙王急
事是病人得差色力肥悦平復捨戒還家佛
種種因縁訶竟語諸比丘從今有如是惡重
病癩癰疽癲痟病人不應與出家受具足
若與出家受具足得突吉羅罪
佛在迦毘羅婆城爾時淨飯王詣佛所頭
面禮佛足一面坐合掌白佛大徳與我願佛
言憍曇佛不與汝過願王言可得願與我
佛言可得願當與今求何等願王言佛出
家時我心愁憂不忍不喜難陀羅睺羅後諸
子出家時我心愁憂不忍不喜今佛與我願
父母不放不得與出家何以故父母恃子爲
榮佛言憍曇我本心念亦欲與諸比丘結
戒父母不放不得與出家爾時佛與淨飯王
種種説法示教利喜已默然王聞法已從坐
起頭面禮佛足繞佛而去王去不久佛以是
因縁集僧集僧竟語諸比丘從今父母不放
不得與出家若與出家得突吉羅罪
佛在舍衞國爾時諸比丘尼從憍薩羅遊行
向舍衞國薩羅林中有賊破法劫奪比丘尼
作毀辱事諸城國邑惡名流布若王力若聚
落力圍捕盡得諸賊唯有一賊逃走至婆
岐陀國到比丘所語諸比丘言大徳與我
出家諸比丘不思與出家諸佛常法兩時大
會春末月夏末月春末月欲安居時諸方國
比丘來聽佛説法心念是法夏安居樂是初
大會夏末月安居自恣作衣竟持衣鉢來詣
佛所如是思惟我久不見佛久不見修伽
陀是第二大會諸比丘從婆祇國自恣作衣
竟持衣鉢欲遊行至舍衞國小比丘言我欲
共行諸比丘答隨汝意即便共去諸比丘
中道見薩羅林憶念言是薩羅林中本有惡
賊破法劫奪比丘尼作毀辱事小比丘言諸
長老惡賊是我同業親友我亦作此惡事
諸比丘不知云何漸漸遊行至舍衞國詣佛
所頭面禮佛足却坐一面諸佛常法以如是
語問訊客比丘忍不足不安樂住不乞食不
乏道路不疲耶今佛亦如是語問訊客比
丘言忍不足不安樂住不乞食不乏道路不
疲耶諸比丘言實忍足安樂住乞食不乏道
路不疲諸比丘以是事具白佛佛以是因縁
集僧集僧已佛語諸比丘是薩羅林中惡賊
大作罪事劫奪比丘尼作不淨事是賊得大
罪何以故是諸比丘尼多是阿羅漢是人汚
比丘尼不應與出家受具足若與出家受具
足應滅擯何以故汚比丘尼人不生我善
法比尼故
佛在舍衞國是舍衞城中有一居士無常對
至財物家屬妻子奴婢一切死盡是居士作
是念言沙門釋子福樂成辦人我當效沙門
釋子作僧伽梨欝多羅僧安陀衞鉢漉水
嚢錫杖盛酥革嚢革屣針筒如是何苦便
如賊住即效作僧伽梨欝多羅僧安陀衞鉢
漉水嚢錫杖盛酥革嚢革屣針筒如是作已
密入僧中住諸比丘若集若不集徐徐問難
長老汝幾歳汝有何時節有閏無閏此賊不
知時節更軟語急問彼言我盜作如賊住有
諸比丘少欲知足行頭陀訶責何以名比丘
得具滿和尚具滿阿闍梨具滿教師得微妙
善法比尼何以盜作比丘如賊住諸比丘種
種訶責竟以是事具白佛佛以是因縁集
僧集僧已佛知故問佛言汝實爾不答言
實爾世尊佛種種因縁呵責言得具滿和尚
具滿阿闍梨具滿教師得微妙善法比尼何
以盜作比丘如賊住佛種種因縁訶竟語諸
比丘是名賊住是人不應與出家受具足若
與出家受具足便應滅擯何以故賊住人
不生我善法比尼故
佛在王舍城是時跋難陀釋子與不能男出
家是人夜捫摸諸比丘諸比丘驅出到比丘
尼邊式叉摩尼沙彌沙彌尼邊皆捫摸諸比
丘尼學戒尼諸沙彌沙彌尼盡驅出諸居士
入僧坊内宿亦捫摸諸居士諸居士言沙門
釋子中有不能男出家與受具足一人語二
人二人語三人惡名流布遍王舍城有諸比
丘少欲知足行頭陀聞是事心慚愧以是事
具白佛佛以是因縁集僧集僧已佛知故
問跋難陀汝實爾不答言實爾世尊佛種
種因縁訶跋難陀何以名比丘與不能男出
家佛種種因縁訶竟語諸比丘從今不能男
不應與出家受具足若與出家受具足得突
吉羅罪佛言有五種不能男何等五一生不
能男二半月不能男三妬不能男四精不能
男五病不能男何等生不能男從生不能婬
是生不能男何等半月不能男半月能婬半
月不能婬是爲半月不能男何等妬不能男
見他行婬身分用是妬不能男何等精不能
男因他人婬身身分用是精不能男何等病
不能男若朽爛若墮若虫噉是病不能男是
爲五種不能男生半月妬精不能男是四種
不能男不應與出家受具足若與出家受具
足應滅擯何以故不能男不生我善法比尼
故是病不能男先出家受具足已若落若
朽爛若虫噉若不動聽住雖不動若捨戒還
欲出家受具足不應與出家受具足若與出
家受具足應滅擯何以故病不能男不生我
善法比尼故
佛在王舍城有比丘與異道出家有小因縁
與師鬪諍不捨戒還本異道諸比丘以是事
具白佛佛以是因縁集僧集僧已佛語諸比
丘譬如狗飢羸與美食不肯食反食不淨是
愚癡人亦如是棄善法還本異道佛種種因
縁訶竟語諸比丘是越濟人不應與出家
受具足若與出家受具足應滅擯何以故
是越濟人不生我善法比尼故
佛在舍衞國有一婆羅門奪母命便自思惟
我作大罪奪母命何處能除是惡罪我聞沙
門釋子能除即到諸比丘所言大徳與我出
家諸比丘言汝諸婆羅門不信輕慢長夜惡
邪佛法怨家何由得信欲出家婆羅門言大
徳我本奪母命我自思惟作極大罪何處能
除我聞沙門釋子能除大罪是故我欲出
家諸比丘不知云何是事白佛佛言是人有
殺母罪不應與出家若與出家受具足應滅
擯何以故有殺母罪不生我善法比尼故
殺父亦如是
佛在舍衞國諸比丘從憍薩羅國遊行向舍
衞國到薩羅林林中有賊破法劫奪斷諸比
丘命諸城國邑惡名流布王力若聚落力圍
捕盡得諸賊唯一賊走到祇洹林詣諸比
丘所言大徳與我出家諸比丘不思惟便
與出家是諸賊王勅行刑諸比丘相語共
觀世間罪報小比丘言我亦欲去答言隨
意即便共去一面立看是時諸賊斷首流血
是小比丘自思惟若我不出家亦當如是即
怖倒地諸比丘以水灑面穌起平復問言汝
何所患苦汝亦不在是中作惡業亦不思惟
是惡業耶諸比丘軟語急問答言薩羅林
中諸賊劫比丘殺比丘是我同業親友我亦
共作是惡如是思惟諸賊斬首流血我不
出家亦當如是是故我怖倒地諸比丘不知
云何共到佛所以是事白佛佛語諸比丘
薩羅林中賊放逸顛倒奪諸比丘命多作惡
業彼諸比丘多是阿羅漢此殺阿羅漢人不
應與出家受具足若與出家受具足應滅擯
何以故殺阿羅漢人不生我善法比丘故」
佛在舍衞國是時有一龍信心清淨羞厭龍
身從宮中出變爲人身詣諸比丘所言大徳
與我出家諸比丘不思慮便與出家是龍與
一小比丘次得一小房共宿明日行乞食是
龍有福乞食疾得時復自歸宮食食訖先還
房掩戸而坐時熱龍法嗜眠忽然傾臥有
五因縁龍身不變一生時二死時三婬時四
瞋時五眠時是時龍眠重身滿房中同房比
丘後來見之心怖失聲龍聞是聲疾疾驚覺
還加趺坐諸比丘大集問言何以大喚答
言此是蛇諸比丘不知云何是事白佛佛
言非蛇是龍佛言呼來龍到佛所頭面禮佛
足一面坐佛與説法示教利喜佛種種因縁
説法竟即遣去佛語龍言汝還本宮是龍聞
説法已啼泣手捫涙從坐起頭面禮佛足
右繞而去龍去之後佛以是因縁集僧集僧
已語諸比丘從今龍不應與出家受具足若
與出家受具足犯突吉羅罪一切非人亦如
是
佛在舍衞國瞻蔔園有一長者子出家長病
是時宗親遣使呼之大徳來此間治病病人
即往是人多諸親族親族各請言我今日
我明日我後日諸人爲病比丘故大與財物
是病不可治遂至命終是病比丘名波羅
陀有一沙彌於是中間受具足戒是衆中
有六群比丘六群比丘言新受戒比丘不應
與大比丘分應與沙彌分師言何以故答言
受戒羯磨不滿故師不知云何以是事白
佛佛言應問在羯磨中比丘是羯磨滿不滿
即問諸比丘諸比丘言我雖在羯磨中不憶
不知以是事白佛佛言從今諸比丘聽羯
磨時當一心聽莫餘覺莫餘思惟當專心
當勤當敬重當思惟心心等同憶念應如是
聽羯磨作羯磨者應分別言是第一羯磨第
二羯磨第三羯磨若不分別説得突吉羅罪」
佛在舍衞國佛語諸比丘若有人惡心出佛
身血不應與出家若與出家受具足應滅
擯何以故是惡心出佛身血人不生我善法
比尼故有人非法非法想破僧已非法見
此後得罪非法法想破僧已非法見此後得
罪非法非法想破僧已疑此後得罪是人不
應與出家受具足若與出家受具足應滅擯
何以故破僧人不生我善法比尼故有人
本出家時犯婬乃至共畜生是人不應與出
家受具足若與出家受具足應滅擯何以故
本犯戒人不生我善法比尼故有人本出
家時犯盜乃至五錢若直五錢物是人不應
與出家受具足若與出家受具足應滅擯何
以故本犯戒人不生我善法比尼故有人
本出家時故自手奪人命更無異想無異方
便是人不應與出家受具足若與出家受具
足應滅擯何以故本犯戒人不生我善法比
尼故有人本出家時空無過人法自讃言
我有過人法是人不應與出家受具足若與
出家受具足應滅擯何以故本犯戒人不生
我善法比尼故有不見擯人捨戒復欲還出
家到諸比丘所大徳與我出家出家竟我當
見罪諸比丘問佛此人應與出家不佛言應
與出家出家已言我不見是罪大徳與我受
具足受具足已我當見是罪應與不佛言應
與是人受具足受具足已復言不見是罪
更應擯不佛言若得一心和合僧更擯若僧
不得和合即本擯
佛在王舍城是時諸鬪將婦婿征行久與
非人通是諸非人形體不具象頭馬頭牛頭
獼猴頭鹿頭贅頭平頭頭七分現生子亦如
是諸母愛故養育長大不能執作驅棄諸
子詣天祠論議堂出家舍是諸處覓飮食遊
行次到竹園是中六群比丘喜作罪事好人
不肯住邊若有住者餘比丘輕笑此人如
是惡何以近之是弟子亦眼見師作罪行便
捨去六群比丘見是人等心自思惟我若畜
好弟子餘比丘輕笑教捨我去我等當畜是
人無有教捨我去者設欲教者是人醜陋誰
當喜者如是思惟竟語言汝何以不出家答
言我等如是醜陋誰當度我出家六群
比丘言汝能代我次第守房若爲我送守
房人食能代我擔衣鉢與汝出家答言爾
時六群比丘即與出家時有人請佛及僧
六群比丘以二因縁故先遣弟子擔衣鉢去
一行遲二羞共行是時諸居士信佛心清淨
諸異道弟子輩輕笑言此是汝等福田所供
養者前行者先食者來諸居士聞是事羞愧
以是事具白佛佛以是因縁集僧集僧竟佛
知故問問六群比丘汝實爾不答言實爾
世尊佛種種因縁訶何以名比丘象頭馬頭
牛頭獼猴頭鹿頭贅頭平頭頭七分現人與
出家佛種種因縁訶竟語諸比丘從今象頭
人乃至平頭人不應與出家若與出家受
具足犯突吉羅罪
佛語諸比丘黄髮人緑髮人赤髮白髮似赤
髮猪髮馬髮無髮人一切不應與出家若與
出家受具足犯突吉羅罪赤眼深眼凸眼水
精眼小眼泡眼一眼無眼人亦如是不應與
出家受具足若與出家受具足得突吉羅罪
象耳馬耳牛耳羊耳綣耳一耳無耳戻鼻鸚
鵡嘴鼻牛鼻獼猴鼻長鼻象鼻平鼻無鼻大
脣馬脣垂脣無脣猪鬚牛鬚驢鬚無鬚象齒
馬齒牛齒魚齒狗齒無齒長項短項曲項無
項太長人太短人太黒人太白人純青純黄
純赤純白純黒人戻脚脚指殘截陰一丸
㿉不能男截臂截脾截手截脚截指五指不
屈截脣截耳截鼻癩病麁陰脚跛拘手曳臗
似鬼盲眼瞎瞽雞皮體攣躄癭左手作羊
屎短肘短瘖瘂聾年太小大老不
能行不能坐不能臥不能立如是一切汚染
僧人盡不應與出家受具足若與出家受具
足犯突吉羅罪
佛語諸比丘受具足法有三事現前得受具
足何等三一有僧二有人欲受具足三有
羯磨是爲三欲受具足人初來應教次第頭
面一一執足禮僧禮已教受衣應問此衣
是汝有不答言是我衣應教汝效我語我
某甲此衣僧伽梨若干條受若割截若未割
截是衣持第二我某甲此衣僧伽梨若干條
受若割截若未割截是衣持第三我某甲此
衣僧伽梨若干條受若割截若未割截是衣
持次問此衣是汝有不答言是我某甲此
衣憂多羅僧七條受若割截若未割截是衣
持第二我某甲此衣憂多羅僧七條受若割
截若未割截是衣持第三我某甲此衣憂多
羅僧七條受若割截若未割截是衣持次問
此衣是汝有不答言是我某甲此衣安陀會
五條受若割截若未割截是衣持第二我某
甲此衣安陀會五條受若割截若未割截是
衣持第三我某甲此衣安陀會五條受若
割截若未割截是衣持次問此鉢多羅是汝
有不答言是我某甲此鉢多羅應量受長用
故第二我某甲此鉢多羅應量受長用故第
三我某甲此鉢多羅應量受長用故受衣
鉢已應求和尚應言我某甲求長老爲和
尚長老爲我作和尚依長老和尚故我某
甲得受具足第二我某甲求長老爲和尚長
老爲我作和尚依長老和尚故我某甲得
受具足第三我某甲求長老爲和尚長老爲
我作和尚依長老和尚故我某甲得受具
足戒師應問汝某甲能爲某甲作和尚不若
言能即時置界場内捨聞處著見處戒師應
唱衆僧和集誰能爲某甲作教授師若僧中
有比丘言我能若有五法不應立作教授師
愛教瞋教怖教愚教教不教不知五法成就
應立作教師不愛教不瞋教不怖教不愚教
教不教知次應如是唱大徳僧聽是某甲從
和尚某甲求受具足某甲比丘能作教授師
若僧時到僧忍聽僧某甲當作教授師爲教
某甲故如是白大徳僧聽是某甲從和尚某
甲求受具足是某甲能教某甲僧某甲作教
授師教某甲故誰諸長老忍某甲作教授
師教某甲是長老默然誰不忍便説僧已
聽某甲作教授師教某甲竟僧忍默然故
是事如是持即時教授師往弟子所教偏
袒著衣䠒跪合掌應如是問汝某甲聽今
是至誠時實語時後僧中亦如是問汝實便
言實不實便言不實我今問汝汝是丈夫
不年滿二十不非奴不不與人客作不不買
得不不破得不非官人不不犯官事不不陰
謀王家不不負人債不丈夫有如是病若癩
癰漏瘭疽痟癲病如是病比有不父母在
不父母聽不先作比丘不若言作清淨持戒
不捨戒時一心如法還戒不三衣鉢具不汝
字何等和尚字誰應答我名某甲和尚某
甲教授師問竟應還白僧問某甲竟戒師
語若清淨將來將來已教禮僧禮僧已從
僧乞受具足我某甲從和尚某甲受具足
我今僧中乞受具足某甲是我和尚僧濟度
我僧與我受具足憐愍故第二我某甲從和
尚某甲受具足我今僧中乞受具足某甲是
我和尚僧濟度我僧與我受具足憐愍故
第三我某甲從和尚某甲受具足我今僧中
乞受具足某甲是我和尚僧濟度我僧與
我受具足憐愍故即時戒師應僧中唱大徳
僧聽是某甲從和尚某甲受具足是某甲
從僧中乞受具足和尚某甲若僧時到僧忍
聽我今僧中問某甲遮道法如是白汝某甲
聽今是至誠時實語時今僧中問汝若實當
言實不實言不實汝丈夫不年滿二十未
非奴不不與人客作不不買得不不破得不
非官人不不犯官事不不陰謀王家不不負
人債不丈夫有如是病若癩癰漏瘭疽痟癲
病如是病比有不父母在不父母聽不先
不作比丘不若言作清淨持戒不捨戒時一
心如法還戒不三衣鉢具不汝字何等和
尚字誰應言我名某甲和尚某甲白僧
頗有未問者不若未問者當更問若已問者
默然戒師應唱大徳僧聽是某甲從和尚
某甲受具足是某甲從僧中乞受具足和
尚某甲某甲自説清淨無遮道法三衣鉢
具某甲和尚某甲若僧時到僧忍聽僧當
與某甲受具足和尚某甲如是白大徳僧
聽是某甲從和尚某甲受具足是某甲從
僧中乞受具足和尚某甲某甲自説清淨無
遮道法三衣鉢具某甲和尚某甲僧今與
某甲受具足和尚某甲誰諸長老忍僧與
某甲受具足和尚某甲是長老默然若不忍
便説是初羯磨説竟第二是事更説大徳僧
聽是某甲從和尚某甲受具足是某甲從
僧中乞受具足和尚某甲某甲自説清淨無
遮道法三衣鉢具某甲和尚某甲僧今與
某甲受具足和尚某甲誰諸長老忍僧與
某甲受具足和尚某甲是長老默然若不
忍便説是第二羯磨説竟第三是事更説大
徳僧聽是某甲從和尚某甲受具足是某
甲從僧中乞受具足和尚某甲某甲自説
清淨無遮道法三衣鉢具某甲和尚某甲
僧今與某甲受具足和尚某甲誰諸長老
忍僧與某甲受具足和尚某甲是長老默然
若不忍便説是第三羯磨説竟僧與某甲受
具足竟某甲和尚某甲僧忍默然故是事如
是持
若問汝幾歳應言未有歳何時若冬若春若
夏有閏無閏是時節汝盡壽應憶念即時
應説四依汝某甲聽是佛婆伽婆知見釋迦
牟尼多陀阿伽度阿羅訶三藐三佛陀爲受
具足人説四依依是法比丘出家受具足成
比丘法何等四依依糞掃衣比丘出家受具
足成比丘法若更得白麻衣赤麻衣褐衣憍
施耶衣翅夷羅衣欽跋羅衣劫貝衣如是等餘
清淨衣是一切盈長得是中依糞掃衣能盡
壽受用不若能當言能依乞食比丘出家受
具足成比丘法若更得爲作食月生食月
八日二十三日十四日二十九日十五日三
十日月一日十六日衆僧食別房食請食若
僧若私如是等餘清淨食是一切盈長得
是中依乞食能盡壽受用不若能當言能依
樹下止比丘出家受具足成比丘法若更得
温室講堂殿樓一重舍閣屋平覆屋地窟山窟
湮頭勒迦臥具漫頭勒迦臥具禪頭勒迦臥
具下至草敷葉敷如是等餘清淨房舍臥具
是一切盈長得是中依樹下止能盡壽受用
不若能當言能依陳棄藥比丘出家受具足
成比丘法若更得四種含消藥酥油蜜石蜜
四種淨脂熊脂驢脂猪脂鱣脂五種根藥舍
利薑赤附子波提鞞沙昌蒲根五種果
藥訶梨勒鞞醯勒阿摩勒胡椒蓽茇羅五
種鹽黒鹽白鹽紫鹽赤鹽鹵土鹽五種湯根
湯莖湯葉湯花湯果湯五種樹膠藥興渠薩
闍羅薩諦掖諦掖提諦掖婆那如是等
餘清淨藥是一切盈長得是中依陳棄藥能
盡壽受用不若能當言能汝某甲聽佛婆伽
婆知見釋迦牟尼多陀阿伽度阿羅訶三藐三
佛陀爲受具足比丘説四墮法若比丘於是
四墮法若作一一法是非比丘非沙門非釋
子失比丘法如多羅樹頭斷更不生不青不
長不廣比丘亦如是於四墮法若犯一一法
非比丘非沙門非釋子失比丘法佛種種因
縁呵欲欲想欲欲欲覺欲熱讃歎斷欲除欲
想滅欲熱若比丘共諸比丘入戒法中不捨
戒戒羸不出作婬法乃至共畜生是非比丘
非沙門非釋子失比丘法汝是中盡壽不應
作是事能持不若能當言能佛種種因縁訶
不與取讃歎不盜乃至一線一針一滴油分
齊五錢若五錢直比丘若不與取是事故若
王若王等捉若殺若繋若驅出如是語汝小
汝愚汝賊汝偸如是比丘不與取非比丘非
沙門非釋子失比丘法汝是中盡壽不應作
是事能持不若能當言能佛種種因縁訶奪
他命讃歎不奪命乃至蟻子不應故奪命何
況人若比丘自手故奪人命若遣人持刀殺
若教死若讃死若作是語咄丈夫用惡活爲
死勝生隨心隨思種種因縁教死讃死若坑
殺若弶殺若機撥殺若蹈殺若比陀羅殺
若半比陀羅殺若斷命殺若墮人胎若按腹
墮胎若排著火中若排著水中若在高上排
著下殺若道路遣使殺乃至母腹中初得
二根身根命根初在胎中瞋欲殺從是因
縁死非比丘非沙門非釋子失比丘法是中
盡壽不應作是事能持不若能當言能佛種
種因縁訶妄語讃歎不妄語乃至戲笑不應
妄語何況故妄語若比丘自知空無過人法
自讃我得阿羅漢果證若向阿羅漢我得阿
那含果證若向阿那含我得斯陀含果證若向
斯陀含我得須陀洹果證若向須陀洹我得
第一禪第二第三第四禪我得慈悲喜捨空
處定識處定無所有處定非有想非無想處定
滅盡定不淨觀安那般那念諸天來至我所
諸龍閲叉浮陀羅鬼比舍闍鬼拘盤茶鬼羅
刹鬼如是鬼輩問我我亦問彼彼亦答我我
亦答彼是事空無妄語是非比丘非沙門非
釋子失比丘法是中盡壽不應作是事能持
不若能當言能汝某甲聽初罪衆不可起第
二罪衆雖可起幾時覆藏隨時應行波利婆
沙波利婆沙竟六夜應行摩那埵二十比
丘衆中與出罪是事衆中可恥爲人所輕是
中汝不得故出精是事能不作不若能當言
爾不得故觸女人身是事能不作不若能當
言爾不得向女人惡口語是事能不作不若
能當言爾不得女人前自歎供養身是事能
不作不若能當言爾不得媒嫁女人是事
能不作不若能當言爾不得自起房佛聽應
作不聽不應作是事能不作不若能當言爾
不得起大房佛聽應作不聽不應作是事能
不作不若能當言爾無根罪不得謗他人是
事能不作不若能當言爾少許罪因縁不得
謗言大罪是事能不作不若能當言爾不
得勤破僧是事能不作不若能當言爾不得
佐破僧人是事能不作不若能當言爾不應
毀辱他家是事能不作不若能當言爾不得
性戻難教是事能不作不若能當言爾當善
謙下心樂順從教誨汝受戒竟得具滿和
尚具滿阿闍梨具滿比丘僧好國土好行道
處如轉輪王願汝今已具滿當加敬三寶佛
寶法寶比丘僧寶當學三學正戒學正心學
正慧學求三脱門空無相無作當勤三業坐
禪誦經勸化衆事行如是法開甘露門得須
陀洹果斯陀含果阿那含果阿羅漢果辟支佛
佛道譬如青蓮華白蓮華紅蓮華赤蓮華在
水中日日増長汝亦如是比丘法中日日増
長共餘戒和尚阿闍梨廣教汝汝已受具
足竟
　　　　釋師子法中　一切妙善集　　　　
　　　　深入無崖際　功徳之寶海　　　　
　　　　是願轉輪王　天王善法王　　　　
　　　　常求作沙門　不遂汝已得　　　　
　　　　精勤行三業　佛法無量種　　　　
　　　　汝常憶念法　逮諸無礙智　　　　
　　　　如蓮華在水　漸漸日増長　　　　
　　　　汝亦如是信　戒聞定慧増　　　　
　　　　餘戒佛所制　和尚師當教　　　　
　　　　衆中禮繞竟　喜各從所樂
七法中受具足戒法第一竟
十誦律卷第二十一

十誦律卷第二十二第四誦之二
　後秦北印度三藏弗若多羅譯　
七法中布薩法第二
佛在王舍城是時世尊未聽諸比丘布薩未
聽布薩羯磨未聽説波羅提木叉未聽會坐
爾時異道梵志問諸比丘汝有布薩布薩羯
磨説波羅提木叉會坐不答言不作異道梵
志嫉妬譏嫌責數言餘沙門婆羅門尚有布
薩布薩羯磨説波羅提木叉會坐汝諸沙門
釋子自稱善好有徳而不作布薩布薩羯磨
説波羅提木叉會坐有諸比丘少欲知足行
頭陀聞是事心慚愧以是事具白佛佛以是
因縁集僧集僧已佛語諸比丘從今聽作布
薩布薩羯磨説波羅提木叉會坐如我結戒
半月半月應説波羅提木叉
佛在王舍城爾時長老大劫賓那在王舍城
阿練若窟中住十五日布薩時獨處坐禪作
是念我當往布薩不往耶當往布薩羯磨不
往耶當往説波羅提木叉不往耶當往會坐
不往耶清淨成就第一清淨佛知大劫賓那
所念佛即如其像入三昧如三昧心忽然不
現於大劫賓那窟前住從定起語大劫賓
那言汝作是念我當往布薩布薩羯磨説波
羅提木叉會坐不往耶清淨成就第一清淨
汝婆羅門大劫賓那汝去布薩布薩羯磨説
波羅提木叉會坐何以故汝是大上座汝若
不恭敬不貴重不供養布薩誰當恭敬供養
尊重布薩者汝布薩去來是時佛自捉大劫
賓那臂將入布薩衆中佛到僧中在常處坐
佛語諸比丘從今聽二種布薩一十四日
二十五日一食前二食後一晝二夜若阿練
若處若聚落邊從今我聽一布薩共住和合
結界如是應作羯磨隨幾許和合僧一布薩
共住處羯磨結界若一拘盧舍若二拘盧舍
乃至十拘盧舍是中應一比丘唱四方界相
若垣若林若樹若山若石若道若河若池是
時一比丘應僧中唱大徳僧聽某甲比丘
唱四方界相是諸相内是界内若僧時到僧
忍聽僧是中一布薩共住作結界如是白
大徳僧聽某甲比丘唱四方界相是諸相内
是界内是中僧一布薩共住作結界誰諸長
老忍是中一布薩共住作結界者默然誰
不忍便説僧是中一布薩共住結界竟僧忍
默然故是事如是持
佛在王舍城爾時長老大迦葉留僧迦梨耆
闍崛山中著上下衣以少因縁故來詣竹園
値天大雨不得還山與僧伽梨別宿迦葉語
諸比丘言長老我留僧伽梨耆闍崛山中著
上下衣以少因縁故來詣竹園値天大雨不
得還山與僧伽梨別宿我當云何諸比丘以
是事具白佛佛以是因縁集僧集僧已佛問
大迦葉汝實爾不答言實爾世尊佛種種因
縁讃戒讃持戒讃戒讃持戒已語諸比丘
從今日聽是中一布薩共住結界内作不離
衣宿羯磨應如是作一心集僧集僧已僧
中一比丘應唱大徳僧聽僧一布薩共住隨
共住幾許結界内是中除聚落及聚落界
取空地及住處若僧時到僧忍聽是中僧
一布薩共住結界内作不離衣宿羯磨如是
白大徳僧聽僧一布薩共住隨幾許結界
内是中除聚落及聚落界取空地及住處是
中僧一布薩共住結界内作不離衣宿羯磨
誰諸長老忍是中一布薩共住結界内作不
離衣宿者默然誰諸長老不忍便説僧是
中一布薩共住結界内作不離衣宿竟僧忍
默然故是事如是持
佛在舍衞國爾時長老舍利弗病欲一月遊
行僧伽梨大重不能持行語諸比丘諸長
老我病欲一月遊行僧伽梨大重不能持
行我當云何諸比丘以是事具白佛佛以是
因縁集僧集僧已佛知故問舍利弗汝實爾
不答言實爾世尊佛種種因縁讃戒讃持戒
讃戒讃持戒已語諸比丘從今聽老病比丘
欲一月遊行不離僧伽梨宿羯磨應如是作
一心集僧是老病比丘從坐起偏袒著衣脱
革屣入僧中禮僧足䠒跪合掌應如是語諸
長老我某甲若病若老欲一月遊行我僧
伽梨大重不能持行我某甲若病若老我從
僧乞一月不離僧伽梨宿羯磨僧我某甲若
老若病當與我一月不離僧伽梨宿羯磨憐
愍故第二第三亦如是乞是時僧應隱實可
與不可與是人若言我病實不病若言我老
實不老若言僧伽梨大重實不重不應
與是人若言病老僧伽梨大重實病老僧伽
梨大重應與是中應一比丘唱大徳僧聽
是某甲若病若老欲一月遊行是某甲若病
若老從僧乞一月不離僧伽梨宿羯磨若僧
時到僧忍聽某甲若病若老與一月不離
僧伽梨宿羯磨如是白白二羯磨僧與某
甲若病若老一月不離僧伽梨宿羯磨竟僧忍
默然故是事如是持欝多羅僧安陀會亦如
是若一月如是乃至九月亦爾
佛在舍衞國佛語諸比丘若僧欲促界廣界
先捨本界後界若大若小應作如是捨一心
集僧僧中一比丘唱大徳僧聽此中僧一
布薩共住和合結界若僧時到僧忍聽僧一
布薩共住解界捨界如是白大徳僧聽僧一
布薩共住此中僧結界今僧一布薩共住處
解界捨界誰諸長老忍一布薩共住處解界
捨界者默然誰不忍便説僧一布薩共住處
解界捨界竟僧忍默然故是事如是持
諸比丘於無僧坊聚落中初作僧坊未結界
爾時界應幾許佛言隨聚落界是僧坊界諸
比丘無聚落空處初作僧坊未結界爾時界
應幾許佛言方一拘盧舍是中諸比丘不應
別作布薩及僧羯磨若別布薩及僧羯磨諸
比丘犯罪
佛告諸比丘説波羅提木叉有四種何等四
一非法別衆説波羅提木叉二非法和合衆
三有法別衆四有法和合衆説波羅提木叉
非法別衆説波羅提木叉不成説非法和合
衆説波羅提木叉不成説有法別衆説波羅
提木叉不成説有法和合衆説波羅提木叉
成説波羅提木叉復有五種説波羅提木叉
云何五僧一心布薩説波羅提木叉序餘殘僧
先聞已説波羅提木叉僧和合布薩竟僧一
心布薩説波羅提木叉序説四波羅夷餘殘
僧先聞已説波羅提木叉僧和合布薩竟僧
一心布薩説波羅提木叉序説四波羅夷説十
三僧伽婆尸沙餘殘僧先聞已説波羅提木
叉僧和合布薩竟僧一心布薩説波羅提木
叉序説四波羅夷説十三僧伽婆尸沙説二不
定三十捨墮餘殘僧先聞已説波羅提木
叉僧和合布薩竟第五廣説
有一住處布薩時諸比丘小無所知不善如
羺羊云何小無所知不善如羺羊是諸比
丘不知布薩不知布薩羯磨不知説波羅提
木叉不知會坐是諸比丘是中住處布薩時
不應住若諸比丘是住處布薩時住一切比
丘不得布薩得罪
如是小比丘辭和尚阿闍梨欲遊行和尚阿
闍梨應問汝共誰伴去何等比丘共遊行
是諸比丘説伴字若是伴比丘不知布薩不
知布薩羯磨不知説波羅提木叉不知會坐
諸和尚阿闍梨應留若和尚阿闍梨不留犯
突吉羅若留故去犯突吉羅若和尚阿闍梨
留是比丘故去何時得罪佛言出界外天明
時犯突吉羅
有諸比丘一住處安居先念某諸比丘誦波
羅提木叉是諸比丘初布薩時無一比丘能
誦波羅提木叉諸比丘應遣舊比丘近住處
受説波羅提木叉若略若廣受得來者善
好若不得是諸比丘不應是中夏安居住若
是諸比丘是處夏安居一切比丘一一布薩
時不得布薩得罪是時諸比丘若聞客比
丘來清淨共住同見知布薩知布薩羯磨知
説波羅提木叉知會坐舊比丘應迎軟語問
訊代擔衣鉢示房舍臥具長老是汝等房
舍臥具細陛繩床麁陛床繩被褥隨上座次
第安住是中舊比丘應爲辦洗浴具澡豆湯
水塗身蘇油如供給法應作明旦與前食後
食供給供養好若不供給供養舊比丘一切
得罪何以故無佛時是人補佛處是客比丘
二部波羅提木叉能廣分別以是故應供給
供養有一住處四比丘布薩時是比丘應
一處和合廣作布薩説波羅提木叉有一住
處三比丘布薩時不應説波羅提木叉是諸
比丘應一處集三語布薩應如是作若上
座欲作布薩從座起偏袒著衣脱革屣䠒
跪合掌應如是語長老憶念今僧布薩日若
十四日若十五日長老知我清淨憶持無遮
道法清淨作布薩戒衆滿故第二長老憶
念今僧布薩日若十四日若十五日長老知
我清淨憶持無遮道法清淨作布薩戒衆
滿故第三長老憶念今僧布薩日若十四
日若十五日長老知我清淨憶持無遮道法
清淨作布薩戒衆滿故若下座欲作布薩
從座起偏袒著衣脱革屣䠒跪兩手捉上座
兩足應如是語長老憶念今僧布薩日若十
四日若十五日長老知我清淨憶持無遮道
法清淨作布薩戒衆滿故第二長老憶念
今僧布薩日若十四日若十五日長老知
我清淨憶持無遮道法清淨作布薩戒衆
滿故第三長老憶念今僧布薩日若十四日
若十五日長老知我清淨憶持無遮道法清
淨作布薩戒衆滿故
有一住處二比丘布薩時不應説波羅提木
叉是二比丘應一處集三語作布薩與上
三比丘同
有一住處一比丘布薩時是比丘應掃塔掃
布薩處掃地竟次第敷繩床應辦火燈籠燈
炷燈筋辦籌如是思惟若諸比丘來未作
布薩是比丘共布薩説波羅提木叉若不
來是中有高處立望若見有比丘喚言疾疾
來諸長老今日布薩若不見應待至暮還坐
本處如是心念口言今日僧布薩若十四日
若十五日我亦今日布薩如是一比丘作布
薩竟
佛在舍衞國佛語諸比丘是夜多過應説波
羅提木叉是時一比丘從坐起偏袒合掌白
佛言有諸病比丘不來佛言應取清淨來如
是應取應語比丘與清淨來答言與是名得
清淨若言爲我僧中説清淨是名得清淨若
身動與是名得清淨若口言與是名得清淨
若身不與口不與是名不得清淨是時一切
比丘應往就病比丘若將來莫別彼比丘作
布薩説波羅提木叉若別彼比丘作布薩説
波羅提木叉一切比丘得罪
有一住處二比丘住布薩時不應取清淨不
應與清淨是二比丘應集一處三語布薩與
上三比丘布薩同
有一住處三比丘住布薩時不應取清淨不
應與清淨是三比丘應一處集三語布薩與
上三比丘布薩同
有一住處四比丘住布薩時不應取清淨
不應與清淨是諸比丘一處集廣作布薩説
波羅提木叉若過四人布薩時應和集是中
病比丘隨意取清淨應如是取若一人取一
人是名取清淨若一人取二三四人是名取
清淨隨幾人但憶名字是名取清淨若取清
淨人不欲取應更與他人清淨若取清淨人
言我白衣我沙彌我非比丘我外道不見擯
不作擯惡邪不除擯不共住種種不共住犯
重罪本白衣不能男汚比丘尼越濟人殺父
母殺阿羅漢破僧若言我惡心出佛身血應
更與他清淨若取他清淨竟而不去是名清
淨不到若取他清淨竟若言我白衣我沙
彌我非比丘我外道不見擯不作擯惡邪不
除擯不共住種種不共住犯重罪本白衣不
能男汚比丘尼越濟人殺父母殺阿羅漢破僧
惡心出佛身血是名清淨不到若取他清淨
竟八難中一一難起不去是名清淨不到復
次取他清淨竟故不去若放逸若懶若睡若
入定是名清淨不到是取清淨人有三因縁
得罪若故不行若放逸若懶二因縁無罪若
睡若入定復次取他清淨竟到僧中不説是
名清淨到若取他清淨到僧中若言我白衣
我沙彌我非比丘我異道不見擯不作擯惡
邪不除擯不共住種種不共住犯邊罪本白
衣不能男汚比丘尼越濟人殺父母殺阿羅
漢破僧若言我惡心出佛身血是名清淨到
復次取他清淨竟到僧中八難若一一難起
不説是名清淨到復次取他清淨竟到僧中
若故不説若放逸若懶若睡若入定是名清
淨到僧中是中受清淨人有三因縁得罪若
故不説若放逸若懶二因縁無罪若睡若入
定
有一住處布薩時比丘若王捉若賊若怨怨
黨若怨黨之黨捉僧應遣使詣彼所言今日
僧布薩汝若當來若與清淨若出界我等
不應別布薩是比丘若得來若與清淨若出
界如是好若都不得諸比丘不應別布薩若
別布薩一切比丘得罪
佛語諸比丘僧莫起有僧事是時應與長老
施越波利婆沙一比丘從座起偏袒著衣脱
革屣合掌白佛言大徳有諸病比丘不來與
清淨竟佛言是比丘自身清淨故與清淨今
是比丘應取欲來應如是取語是比丘言與
欲來若言與欲是名得欲若言爲我向僧説
欲是名得欲若身動與是名得欲若口言與
是名得欲若身不與口不與是名不得欲是
一切比丘應就病比丘邊若將來作羯磨諸
比丘不應別作羯磨若別作一切比丘得罪
若一人取一人欲是名得欲若一人取二三
四人是名得欲隨幾人憶名字是名得欲
若取欲人不欲取應更與他人若取欲人若
言我白衣我沙彌我非比丘我異道不見擯
不作擯惡邪不除擯不共住種種不共住
犯邊罪本白衣不能男汚比丘尼越濟人殺
父母殺阿羅漢破僧惡心出佛身血應更與
他欲若取他欲竟而不去是名欲不到取
他欲人若言我白衣我沙彌我非比丘我異
道不見擯不作擯惡邪不除擯不共住種
種不共住犯邊罪本白衣不能男汚比丘尼
越濟人殺父母殺阿羅漢破僧惡心出佛身
血是名欲不到若取他欲竟八難若一一難
起故不到是名欲不到取他欲竟故不去
若放逸若懶若睡若入定是名欲不到取他
欲人有三因縁得罪若故不去若放逸若懶
二因縁無罪若睡若入定
復次取他欲竟到僧中不説是名欲到取他
欲竟到僧中若言我白衣我沙彌我非比丘
我異道不見擯不作擯惡邪不除擯不共
住種種不共住犯邊罪本白衣不能男汚比
丘尼越濟人殺父母殺阿羅漢破僧我惡心
出佛身血是名欲到復次取他欲竟到僧中
八難若一一難起故不説是名欲到復次取
他欲竟到僧中若故不説若放逸若懶若睡
若入定是名欲到是中受欲人有三因縁
得罪若故不説若放逸若懶二因縁無罪若
睡若入定
有一住處僧羯磨時比丘若玉捉若賊若怨
怨黨若怨黨之黨捉僧應遣使語彼今日僧
羯磨汝若得來若與欲若出界我等不應別
羯磨是比丘若得來若與欲若出界如是好
若都不得諸比丘不應別羯磨若別羯磨
一切比丘得罪
佛在王舍城爾時長老施越狂心顛倒是長
老有時來布薩有時不來有時來僧羯磨有
時不來諸比丘有疑心悔諸比丘以是事
具白佛佛以是因縁集僧集僧已佛知故問
施越汝實爾不答言實爾世尊佛語諸比
丘汝等集與施越作狂羯磨若更有如是狂
比丘僧亦應與羯磨如是應作一心集僧
一比丘唱大徳僧聽是施越狂心顛倒有
時來布薩有時不來有時來僧羯磨有時不
來諸比丘有疑心悔若僧時到僧忍聽僧
與施越狂羯磨若有施越若別施越僧隨意
作布薩及諸羯磨如是白白二羯磨僧作施
越狂羯磨竟僧忍默然故是事如是持若未
作狂羯磨不應別布薩及僧羯磨若已作狂
羯磨若別若共僧隨意作布薩及僧羯磨」
有一住處布薩時一切比丘有罪不知除是
罪有一客比丘清淨共住同見是客比丘知
舊比丘中善好有徳者是客比丘應問長
老若比丘作如是如是事當得何等罪答言
比丘作如是如是事得如是如是罪彼言長
老汝自憶作如是如是事不答言自憶非我
一人得是罪一切僧亦得是罪客比丘言
長老汝説一切僧於汝何益汝何不是罪
如法懺悔若舊比丘受客比丘語是罪如法
懺悔餘諸比丘見此比丘懺悔亦應如法
懺悔若如是作好若不作知有益擧無益莫
強擧
有一住處布薩時比丘憶有罪是比丘應
異比丘邊是罪如法懺悔如是作竟應布薩
説波羅提木叉不應閡布薩説波羅提木叉」
有一住處布薩時有比丘一罪疑是比丘應
語餘比丘長老我一事疑後當問是事如
是作竟應布薩説波羅提木叉不應破布薩」
有一住處布薩説波羅提木叉時比丘憶念
罪欲出是比丘應自一心念我後是罪當如
法懺悔如是作竟應布薩説波羅提木叉不
應破布薩若説波羅提木叉時比丘一罪疑
是比丘應自一心念後是罪當問如是作
竟應布薩説波羅提木叉不應破布薩説
波羅提木叉
有一住處布薩時一切比丘僧有罪知是罪
不能得客比丘清淨共住同見是罪如法懺
悔是諸比丘應遣一比丘近住處疾到彼間
是罪如法懺悔竟來還我等從汝邊是罪如
法懺悔是比丘若能辦是事好若不能辦僧
應使一比丘唱大徳僧聽我等是住處一切
僧得罪知罪不能得清淨客比丘共住同見
是罪如法懺悔亦不能辦遣舊比丘近住處
疾到彼間是罪如法懺悔竟來還諸比丘於
是比丘邊是罪如法懺悔若僧時到僧忍聽
僧若後是罪如法懺悔如是白如是作竟應
布薩説波羅提木叉不應破布薩説波羅提
木叉
有一住處布薩時一切比丘一事中疑是中
應一比丘如是唱大徳僧聽是中住處一切
比丘一事中疑若僧時到僧忍聽僧後當問
是事如是白如是作竟應布薩説波羅提木
叉不應破布薩
有一住處布薩時舊比丘若四若過布薩處
集作布薩説波羅提木叉有異住處比丘
來清淨共住同見多是諸比丘應更説波羅
提木叉如是作竟先比丘無罪若諸比丘
布薩説波羅提木叉竟一切坐處未起未去
更有異住處諸比丘來清淨共住同見多是
諸比丘應更説如是作竟先比丘無罪若諸
比丘作布薩説波羅提木叉竟有起去有未
起去更有異處住比丘來清淨共住同見
多是諸比丘應更説如是作竟先比丘無罪
若是諸比丘布薩説波羅提木叉竟一切坐
處起未去更有異處住比丘來清淨共住同
見多諸比丘應更説如是作竟先比丘無
罪等亦如是
有一住處布薩時舊比丘若四若過布薩
處集欲作布薩説波羅提木叉更有異處比
丘來清淨共住同見少是諸比丘應聽次第
若布薩説波羅提木叉竟一切坐處本起未
去更有異處比丘來清淨共住同見少是諸
比丘舊比丘邊應作三語布薩若諸比丘作
布薩説波羅提木叉竟有起去有未起去更
有異處比丘來清淨共住同見少是未起去
比丘邊應三語布薩若諸比丘布薩説波羅
提木叉竟一切起未去更有異處比丘來清
淨共住同見少是諸比丘若能得同心應更
廣布薩説波羅提木叉好若不得同心應出
界三語作布薩若舊比丘布薩説波羅提木
叉時更有舊比丘來若多若等若少若多若
等應更説若少應聽次第
若舊比丘説波羅提木叉時客比丘來若多
若等若少若多應更説若等少應聽次第
若舊比丘布薩説波羅提木叉時更有舊比
丘客比丘共來若多若等若少若多等應更
説少應聽次第
若客比丘布薩説波羅提木叉時更有客比
丘來若多若等若少若多應更説等少應聽
次第
若客比丘布薩説波羅提木叉時舊比丘來
若多若等若少若多等應更説少應聽次第
若客比丘布薩説波羅提木叉時舊比丘客
比丘共來若多若等若少若多等應更説少
應聽次第
若舊比丘客比丘共布薩説波羅提木叉時舊
比丘客比丘共來若多若等若少若多等應
更説少應聽次第若舊比丘客比丘共布薩
説波羅提木叉時舊比丘來若多若等若少
若多等應更説少應聽次第若舊比丘客比
丘共布薩説波羅提木叉時客比丘來若多
若等若少若多應更説等少應聽次第有一
住處布薩時舊比丘若四若過布薩處集欲
布薩説波羅提木叉更有異處比丘來清淨
共住同見多彼如是念是中舊比丘若四若
過布薩處集欲布薩説波羅提木叉我等應
作布薩説波羅提木叉淨想比尼想別同別
想作布薩説波羅提木叉更有異處比丘來
清淨共住同見多彼應更説先比丘得罪彼
比丘淨想比尼想別同別想作布薩説波羅
提木叉竟若一切坐處未起未去若有起去
有未起去若一切起未去更有異處比丘來
清淨共住同見多彼比丘應更説先比丘得
罪
有一住處布薩時舊比丘若四若過布薩處
集欲布薩説波羅提木叉更有異處比丘來
清淨共住同見多彼作是念舊比丘若四若
過布薩處集欲布薩説波羅提木叉我等不
應是中布薩説波羅提木叉是諸比丘心悔別
同別想是中布薩説波羅提木叉更有異處
比丘來清淨共住同見多彼諸比丘應更説
先比丘得罪諸比丘心悔別同別想布薩説
波羅提木叉竟一切坐處未起未去有起去
有未起去若一切起未去更有異處比丘來
清淨共住同見多彼諸比丘應更説先比丘
得罪
有一住處布薩時諸舊比丘若四若過布薩
處集欲布薩説波羅提木叉更有異處比丘
來清淨共住同見多是諸比丘作是念我等
若應若不應是中作布薩説波羅提木叉
疑淨不淨別同別想作布薩説波羅提木
叉更有異處比丘來清淨共住同見多彼諸
比丘應更説先比丘得罪諸比丘疑淨不淨
別同別想作布薩説波羅提木叉竟一切坐
處未起未去有起去有未起去有一切起未
去更有異處比丘來清淨共住同見多是諸
比丘應更説先比丘得罪
有一住處布薩時諸舊比丘若四若過布薩
處集欲布薩説波羅提木叉更有異處比丘
來清淨共住同見多先住比丘聞更有異處
比丘來清淨共住同見多聞已如是念更有
異處比丘來清淨共住同見多是滅壞除捨
別異我不須是諸比丘爲欲喜破僧有別同
別想布薩説波羅提木叉更有異處比丘來
清淨共住同見多是諸比丘應更説先比丘
得偸蘭遮罪近破僧故是諸比丘欲憙破僧
別同別想作布薩説波羅提木叉竟若一切
坐處未起未去有起去有未起去有一切起
未去更有異處比丘來清淨共住同見多是
諸比丘應更説先比丘得偸蘭遮罪近破僧
故若舊比丘説波羅提木叉時舊比丘來若
多若等若少若多等應更説若舊比丘説波
羅提木叉時客比丘來若多若等若少若多
等應更説若舊比丘説波羅提木叉時舊比
丘客比丘共來若多若等若少若多等應更
説若客比丘説波羅提木叉時客比丘來若
多若等若少若多等應更説
客比丘説波羅提木叉時舊比丘來若多若
等若少若多等應更説客比丘説波羅提木
叉時舊比丘客比丘共來若多若等若少若
多等應更説若舊比丘客比丘共説波羅提
木叉時舊比丘客比丘共來若多若等若少
若多等應更説
舊比丘客比丘共説波羅提木叉時舊比丘
來若多若等若少若多等應更説
舊比丘客比丘共説波羅提木叉時客比丘
來若多若等若少若多等應更説
舊諸比丘十四日布薩多客比丘十五日布
薩少客比丘應隨舊比丘是日應布薩舊比
丘十四日少客比丘十五日多舊比丘應隨
客比丘是日不應布薩舊比丘十五日多客
比丘初日少客比丘應隨舊比丘是日更布
薩舊比丘十五日少客比丘初日多舊比丘
應隨客比丘出界作布薩客比丘十四日多
舊比丘十五日少舊比丘應隨客比丘是日布
薩客比丘十四日少舊比丘十五日多客比
丘應隨舊比丘是日不應布薩客比丘十五
日多舊比丘初日少舊比丘應隨客比丘是
日更作布薩客比丘十五日少舊比丘初日
多客比丘應隨舊比丘出界作布薩
有一住處布薩時諸舊比丘聞客比丘相客
比丘因縁若脚聲若杖聲若革屣聲若異人
聲是諸比丘不求不覓便布薩説波羅提木
叉舊比丘得罪若求得不喚布薩説波羅
提木叉舊比丘得罪若求不能得疑布薩説
波羅提木叉舊比丘得罪若求不能得無所
疑布薩説波羅提木叉如是舊比丘無罪若
求得客比丘一心歡喜應布薩説波羅提木
叉如是舊比丘無罪
有一住處布薩時諸客比丘聞舊比丘相舊
比丘因縁若戸鑰聲若釿聲若斧聲誦經
聲是諸客比丘不求不覓便布薩説波羅
提木叉客比丘得罪若求得不喚布薩説波
羅提木叉客比丘得罪若求不能得疑布
薩説波羅提木叉客比丘得罪若求不能得
無疑布薩説波羅提木叉客比丘無罪若
求覓得舊比丘一心歡喜應布薩説波羅提
木叉客比丘無罪
有一住處布薩時舊比丘見客比丘相客比
丘因縁若不識衣鉢若不識杖若盛油革嚢
革屣針筒是諸比丘不求布薩説波羅提
木叉舊比丘得罪若求得不喚布薩説波羅
提木叉舊比丘得罪若求不能得疑布薩説
波羅提木叉舊比丘得罪若求不能得無所
疑布薩説波羅提木叉如是舊比丘無罪若
求得一心歡喜應布薩説波羅提木叉如是
舊比丘無罪
有一住處布薩時諸客比丘見舊比丘相舊
比丘因縁若新掃灑地次第敷床是諸客比
丘不求不覓布薩説波羅提木叉客比丘得
罪若覓得不喚布薩説波羅提木叉客比丘
得罪若覓不能得疑布薩説波羅提木叉客
比丘得罪若覓不能得無所疑布薩説波羅
提木叉客比丘無罪若覓得一心歡喜作布
薩説波羅提木叉客比丘無罪
布薩時不應往此有比丘有住處彼有比丘
有住處彼比丘無住處彼比丘有住處無
住處彼間比丘不共住布薩時不應往此有
比丘有住處彼非比丘有住處彼非比丘無
住處彼非比丘有住處無住處彼間比丘不
共住
布薩時不應往此有比丘無住處彼比丘無
住處彼比丘有住處無住處彼非比丘有住
處彼非比丘無住處彼非比丘有住處無住
處彼比丘有住處彼間比丘不共住
布薩時不應往此有比丘有住處無住處彼
有比丘有住處無住處彼非比丘有住處彼
非比丘無住處彼非比丘有住處無住處彼
比丘有住處彼比丘無住處彼間比丘不共
住
布薩時不應往此有比丘非比丘有住處彼
非比丘有住處彼非比丘無住處彼非比丘
有住處無住處彼比丘有住處彼比丘無住
處彼比丘有住處無住處彼間比丘不共住」
布薩時不應往此有比丘非比丘無住處彼
非比丘無住處彼非比丘有住處無住處彼
比丘有住處彼比丘無住處彼比丘有住處
無住處彼非比丘有住處彼間比丘不共
住
布薩時不應往此有比丘非比丘有住處無
住處彼非比丘有住處無住處彼比丘有
住處彼比丘無住處彼比丘有住處無住處
彼非比丘有住處彼非比丘無住處彼間比
丘不共住
布薩時不應往此有比丘有住處彼比丘有
住處彼比丘無住處彼比丘有住處無住處
彼非比丘有住處彼非比丘無住處彼非比
丘有住處無住處彼間比丘不共住除僧事
急事布薩時不應往此有比丘無住處彼比
丘無住處有比丘有住處無住處彼非比丘
有住處彼非比丘無住處彼非比丘有住處
無住處彼比丘有住處彼間比丘不共住除
僧事急事布薩時不應往此有比丘有住處
無住處彼比丘有住處無住處彼非比丘有
住處彼非比丘無住處彼非比丘有住處無
住處彼比丘有住處彼比丘無住處彼間比
丘不共住除僧事急事
布薩時不應往此有比丘非比丘有住處彼
非比丘有住處彼非比丘無住處彼非比丘
有住處無住處彼比丘有住處彼比丘無住
處彼比丘有住處無住處彼間比丘不共住
除僧事急事
布薩時不應往此有比丘非比丘無住處彼
非比丘無住處彼非比丘有住處無住處彼
比丘有住處彼比丘無住處彼比丘有住處
無住處彼非比丘有住處彼間比丘不共住
除僧事急事
布薩時不應往此有比丘非比丘有住處無
住處彼非比丘有住處無住處彼比丘有住
處彼比丘無住處彼比丘有住處無住處彼
非比丘有住處彼非比丘無住處彼間比丘
不共住除僧事急事
布薩時應往此有比丘有住處彼有比丘有
住處彼比丘無住處彼比丘有住處無住處
彼比丘清淨共住
布薩時應往此有比丘有住處彼非比丘有
住處彼非比丘無住處彼非比丘有住處無
住處彼比丘清淨共住
布薩時應往此有比丘無住處彼比丘無住
處彼比丘有住處無住處彼非比丘有住處
彼非比丘無住處彼非比丘有住處無住處
彼比丘有住處彼比丘清淨共住
布薩時應往此有比丘有住處無住處彼比
丘有住處無住處彼非比丘有住處彼非比
丘無住處彼非比丘有住處無住處彼比丘
有住處彼比丘無住處彼比丘清淨共住」
布薩時應往此有比丘非比丘有住處彼非
比丘有住處彼非比丘無住處彼非比丘有
住處無住處彼比丘有住處彼比丘無住處
彼比丘有住處無住處彼比丘清淨共住」
布薩時應往此有比丘非比丘無住處彼非
比丘無住處彼非比丘有住處無住處彼比
丘有住處彼比丘無住處彼比丘有住處無
住處彼非比丘有住處彼比丘清淨共住
布薩時應往此有比丘非比丘有住處無住
處彼非比丘有住處無住處彼比丘有住處
彼比丘無住處彼比丘有住處無住處彼非
比丘有住處彼非比丘無住處彼比丘清淨
共住精舍法竟
佛言不應白衣前布薩説波羅提木叉不應
沙彌前非比丘異道不見擯不作擯惡邪不
除擯不共住種種不共住犯邊罪本白衣不
能男汚比丘尼越濟人殺父母殺阿羅漢破
僧惡心出佛身血如是一切不應在前布薩
説波羅提木叉一切先事作已僧應布薩説
波羅提木叉若應與現前比尼與竟應與憶
念比尼與竟若應與不癡比尼與竟若應與
自言比尼與竟若應與覓罪相比尼與竟若
應與多覓比尼與竟若應與苦切羯磨與竟
若應與依止羯磨與竟若應與驅出羯磨與
竟若應與下意羯磨與竟若應與不見擯羯
磨與竟不作擯惡邪不除擯羯磨與竟若應
與別住羯磨與竟若應與摩那埵本日治出
罪羯磨與竟僧應布薩説波羅提木叉若比
丘宿受清淨不應共布薩説波羅提木叉若
衆僧未起如是得布薩日未到不應布薩説
波羅提木叉除鬪僧還和合一心聽布薩説
波羅提木叉七法中布
薩法竟
十誦律卷第二十二

十誦律卷第二十三第四誦之三
　後秦北印度三藏弗若多羅譯　
七法中自恣法第三
佛在舍衞國諸比丘夏安居時先作如是制
限長老我等不共語言不相問訊是諸比丘
作是制已一處夏安居先作如是法若有初
乞食還敷獨坐床安洗足水洗足机拭足巾
淨水瓶常用水瓶若有長食盛淨器中蓋著
一處食不足者食此長食若復有乞食後來
不足者取而食之若復有殘著無草地若無
蟲水中是諸長老盛食器淨洗摩拭著一處
獨坐床洗足机拭足巾淨水瓶常用水瓶著
屏處掃灑食堂掃除竟入室坐禪是諸長老
晡時從禪先起見淨水瓶常用水瓶洗足盆
若空無水持至水處若獨能持來著一面
若不能持來手招餘比丘共擧持來還著
本處不共語言不相問訊諸佛常法兩時大
會春末月夏末月春末月欲安居時諸方國
比丘來聽佛説法心念是法夏安居樂是初
大會夏末月安居訖自恣作衣竟持衣鉢來
詣佛所如是思惟我久不見佛久不見修伽
陀是第二大會是諸比丘是中住處夏安居
自恣作衣竟持衣鉢往到佛所頭面禮畢一
面坐諸佛常法如是語問訊客比丘夏安居
忍不足不安樂住不乞食不難道路不疲
耶今佛亦如是問訊諸比丘夏安居忍不
足不安樂住不乞食不難道路不疲耶諸
比丘言忍足安樂住乞食不難道路不疲諸
比丘以是事具白佛佛以是因縁集僧集僧
已佛種種因縁呵諸比丘汝愚癡人如怨家
共住云何自言安樂住何以名比丘我衆以
法相教而受瘂法佛種種因縁呵已語諸比
丘從今不應受瘂法若受得偸蘭遮何以
故不共語是外道法故從今聽夏安居竟諸
比丘一處集應三事求他説自恣何等三若
見若聞若疑罪如是應自恣一心集僧集僧
已應差能作自恣人應如是唱誰能爲僧作
自恣人是中若有言我能佛言若比丘五惡
法成就不應作自恣人何等五一愛自恣二
瞋自恣三怖自恣四愚自恣五自恣不自恣
不知比丘成就五善法應作自恣人何等五
不愛自恣不瞋自恣不怖自恣不愚自恣自恣
不自恣知爾時一比丘應僧中唱言大徳僧
聽是某甲某甲比丘能爲僧作自恣人若僧
時到僧忍聽僧某甲某甲比丘當作僧自恣
人如是白大徳僧聽是某甲某甲比丘能
爲僧作自恣人僧某甲某甲比丘爲僧作自
恣人誰諸長老忍某甲某甲比丘爲僧作自
恣人者是長老默然誰不忍便説某甲某
甲比丘爲僧作自恣人竟僧忍默然故是事
如是持應如是作自恣羯磨大徳僧聽今日
僧自恣若僧時到僧忍聽僧一心受自恣如
是白是時諸比丘一切從坐起𧿟跪地若
作自恣人是上座應從坐起偏袒著衣曲身
應語第二上座長老今日自恣來是時第二
上座從坐起偏袒著衣𧿟跪兩手捉上座足
應如是語長老憶念今僧自恣日我某甲比
丘長老僧自恣語若見聞疑罪語我憐愍故
我若見罪當如法除第二長老憶念今僧自
恣日我某甲比丘長老僧自恣語若見聞疑
罪語我憐愍故我若見罪當如法除第三長
老憶念今僧自恣日我某甲比丘長老僧自
恣語若見聞疑罪語我憐愍故我若見罪當
如法除若下座作自恣人應從坐起偏袒著
衣𧿟跪合掌應如是語上座今日自恣來
上座亦應從坐起偏袒著衣𧿟跪合掌應如
是言長老憶念今僧自恣日我某甲比丘長
老僧自恣語若見聞疑罪語我憐愍故我若
見罪當如法除第二長老憶念今僧自恣日
我某甲比丘長老僧自恣語若見聞疑罪語
我憐愍故我若見罪當如法除第三長老憶
念今僧自恣日我某甲比丘長老僧自恣語
若見聞疑罪語我憐愍故我若見罪當如法
除如是次第一切僧自恣若一切僧自恣竟
爲僧作自恣人共作自恣自恣竟應至上座
前唱言僧一心自恣竟佛語諸比丘自恣
有四種何等四一非法別自恣二非法和合
自恣三有法別自恣四有法和合自恣是中
非法別自恣佛不聽非法和合自恣佛不
聽有法別自恣佛不聽是中有法和合自恣
如是佛聽有一住處自恣時五比丘住是諸
比丘應一處集差爲僧作自恣人廣説自恣
有一住處自恣時四比丘住是諸比丘不應
差爲僧作自恣人是諸比丘應一處集三語
自恣應如是自恣上座應從坐起偏袒著衣
𧿟跪合掌如是語長老憶念今僧自恣日
我某甲比丘長老自恣語若見聞疑罪語我
憐愍故我若見罪當如法除第二長老憶念
今僧自恣日我某甲比丘長老自恣語若見
聞疑罪語我憐愍故我若見罪當如法除第
三長老憶念今僧自恣日我某甲比丘長老
自恣語若見聞疑罪語我憐愍故我若見罪
當如法除若下座應從坐起偏袒著衣𧿟跪
兩手捉上座兩足應如是語長老憶念今
僧自恣日我某甲比丘長老自恣語若見聞
疑罪語我憐愍故我若見罪當如法除第二
長老憶念今僧自恣日我某甲比丘長老自
恣語若見聞疑罪語我憐愍故我若見罪當
如法除第三長老憶念今僧自恣日我某甲
比丘長老自恣語若見聞疑罪語我憐愍故
我若見罪當如法除如是諸比丘得自恣三
比丘二比丘亦如是有一住處一比丘自恣
時應掃塔處及自恣處次第布床辦火燈燈
籠燈炷燈𣛰辦籌如是思惟諸比丘來未作
自恣者是比丘應共自恣若不見來是中有
高處立望若見有比丘喚言疾疾來長老今
日僧自恣若不見應待至暮還坐本處如是
心念口言今日僧自恣我亦今日自恣如是
一比丘得自恣
佛在舍衞國是中佛語諸比丘是夜多過自
恣時到一比丘從坐起偏袒著衣長跪合掌
白佛言世尊諸比丘病不來佛言應取自
恣如是應取應語病比丘與自恣答言與
是名得自恣若言爲我僧中説自恣是名得
自恣若身動與是名得自恣若口言與是名
得自恣若身不與口不與不得自恣是時一
切僧應就病比丘邊作自恣若將來僧中作
自恣諸比丘不應別作自恣若諸比丘別作
自恣一切比丘得罪有一住處二比丘作
自恣時是二比丘不應取自恣是二比丘共
一處三語自恣三比丘四比丘亦如是有一
住處五比丘自恣時是諸比丘不應取自恣
不應與自恣是諸比丘應一處集差爲僧自
恣人應廣自恣若過五比丘自恣時集一處
老病比丘隨意取自恣與自恣若一人取一
人是名得自恣若一人取二人三人四人是
名得自恣隨幾許人能憶識名字是名得自
恣若取自恣人不欲取應更與他自恣取自
恣人若言我白衣我沙彌我非比丘我異道
不見擯不作擯惡邪不除擯不共住種種不
共住犯邊罪本白衣不能男汚比丘尼越濟
人殺父母殺阿羅漢破僧惡心出佛身血
應更與他自恣若取他自恣竟不去是名自
恣不到若言我白衣我沙彌我非比丘我異
道不見擯不作擯惡邪不除擯不共住種種
不共住犯邊罪本白衣不能男汚比丘尼越
濟人殺父母殺阿羅漢破僧惡心出佛身血
是名自恣不到若取他自恣竟八難中一一
難起故不去是名自恣不到復次取他自恣
竟故不去若放逸若嬾若睡若入定是名自
恣不到是取自恣人有三因縁得罪若故不
去若嬾若放逸二因縁無罪若睡若入定復
次取他自恣竟到僧中不説自恣是名自恣
到若取他自恣竟到僧中若言我白衣我
沙彌我非比丘我異道不見擯不作擯惡邪
不除擯不共住種種不共住犯邊罪本白衣
不能男汚比丘尼越濟人殺父母殺阿羅漢
破僧惡心出佛身血是名自恣到復次取
他自恣竟到僧中八難一一難起故不説是
名自恣到復次取他自恣竟到僧中故不説
若放逸若嬾若睡若入定是名自恣到是中
取他自恣人有三因縁得罪若故不説若放
逸若嬾二因縁無罪若睡若入定有一住處
自恣時比丘若王捉若賊若怨家若怨黨若
怨黨之黨捉僧中應遣使語彼言今日僧自
恣若是比丘得來若與自恣來若出界我
曹不應別作自恣是比丘若得來若與自
恣若出界如是好若不得諸比丘不應別自
恣若別自恣一切比丘得罪
有一住處自恣時一切比丘僧有罪不知是
罪除有一客比丘清淨共住同見是客比
丘知舊比丘中善好有徳是客比丘應問長
老若比丘作如是如是事當得何等罪答言
若比丘作如是如是事當得如是如是罪彼
言長老汝自憶作如是事不答言自憶不獨
我一人得是罪一切僧亦得是罪客比丘言
長老汝説一切僧於汝何益汝何以不如法
懺悔是罪舊比丘受客比丘語是罪如法懺
悔餘諸比丘見此比丘懺悔亦應如法懺
悔如是作者善若不如是作知有益擧無益
莫強擧有一住處自恣時比丘憶罪欲出是
比丘應異比丘邊是罪如法懺悔如是作竟
應作自恣不應與自恣作礙有一住處自恣
時比丘一罪疑是比丘應語他比丘長老我
一罪疑後是事當問如是作竟應自恣不應
與自恣作礙
有一住處自恣時憶念罪欲出是比丘應疾
一心念我後是罪當如法懺悔如是作竟應
自恣不應與自恣作礙若自恣時比丘一
罪疑是比丘應疾一心念後是罪當問如是
作竟應自恣不應與自恣作礙有一住處自
恣時一切比丘僧有罪覺是罪不能得客比
丘清淨共住同見是罪如法懺悔是諸比丘
應遣一舊比丘近住處疾到彼是罪如法懺
悔竟來還我曹從汝邊是罪如法懺悔是諸
比丘若得辦是事如是好若不能辦是僧
中一比丘應唱大徳僧聽我等是住處一切
僧得罪覺是罪不能得清淨客比丘共住同
見是罪如法懺悔亦不能得辦遣一舊比丘
近住處疾到彼是罪如法懺悔竟來還我等
是邊是罪如法懺悔若僧時到僧忍聽僧若
後是罪如法懺悔如是白如是作竟應作自
恣不應與自恣作礙
有一住處自恣時一切僧一罪中疑是中應
一比丘僧中如是唱大徳僧聽是中住處一
切僧一罪中疑若僧時到僧忍聽僧後是事
當問如是白如是作竟應作自恣不應與自
恣作礙
有一住處自恣時舊比丘若五若過自恣處
集作自恣異住處諸比丘來清淨共住同見
多是諸比丘應更作自恣如是作竟先比丘
無罪若諸比丘自恣竟一切坐處未起未去
更有異住處比丘來清淨共住同見多是諸
比丘應更作自恣如是作竟先比丘無罪若
諸比丘自恣竟有起去有未起去更有異住
處比丘來清淨共住同見多是諸比丘應更
作自恣如是作竟先比丘無罪若是諸比丘
自恣竟一切坐處起未去更有異住處比丘
來清淨共住同見多是諸比丘應更作自恣
如是作竟先比丘無罪等亦如是有一住處
自恣時舊比丘若五若過自恣處集作自
恣有異住處比丘來清淨共住同見少是諸
比丘應次第自恣若諸比丘自恣竟一切坐
處未起未去有異住處比丘來清淨共住同
見少是諸比丘邊應作三語自恣若諸比丘
自恣竟有起去有未起去有異住處比丘來
清淨共住同見少是未起去諸比丘邊應三
語自恣若是諸比丘自恣竟一切起未去更
有異住處比丘來清淨共住同見少是諸
比丘若能得和同應廣作自恣若不得和
同應出界作三語自恣若舊比丘自恣時更
有舊比丘來若多若等若少若多等應更作
自恣若少應次第作自恣若舊比丘自恣時
客比丘來若多若等若少若多應更作自恣
若等少應次第作自恣若舊比丘自恣時更
有舊比丘客比丘共來若多若等若少若多
等應更作自恣若少應次第作自恣若客比
丘自恣時更有客比丘來若多若等若少若
多應更作自恣若等少應次第作自恣若客
比丘自恣時舊比丘來若多若等若少若多
等應更作自恣若少應次第作自恣若客比
丘自恣時舊比丘客比丘共來若多若等若
少若多等應更作自恣若少應次第作自恣
若舊比丘客比丘共自恣時更有舊比丘來
若多若等若少若多等應更作自恣若少應
次第作自恣若舊比丘客比丘共自恣時更
有客比丘來若多若等若少若多應更作自
恣若等少應次第作自恣若舊比丘客比丘
共自恣時更有舊比丘客比丘來若多若等
若少若多等應更作自恣若少應次第作自
恣
有一住處自恣時舊比丘若五若過自恣處
集欲自恣更有異住處比丘來清淨共住同
見多彼作是念是中舊比丘若五若過自恣
處集欲作自恣我等應作自恣淨想比尼想
別衆同衆想作自恣更有異住處比丘來清
淨共住同見多彼應更作自恣先比丘得罪
彼比丘淨想比尼想別衆同衆想作自恣竟
若一切坐處未起未去若有起去有未起去
若一切起未去更有異住處比丘來清淨共
住同見多彼比丘應更作自恣先比丘得罪
有一住處自恣時舊比丘若五若過自恣處
集欲作自恣更有異住處比丘來清淨共住
同見多彼作是念舊比丘若五若過自恣處
集欲作自恣我等不應是中作自恣彼比丘
言我作自恣不淨心悔別衆同衆想是中作
自恣更有異住處比丘來清淨共住同見多
彼諸比丘應更作自恣先比丘得罪彼諸比
丘不淨心悔別衆同衆想作自恣竟一切
坐處未起未去有起去有未起去有一切起
未去更有異住處比丘來清淨共住同見多
彼諸比丘應更作自恣先比丘得罪
有一住處自恣時舊比丘若五若過自恣處
集欲作自恣更有異住處比丘來清淨共住
同見多彼諸比丘作是念我等若應若不應
是中作自恣疑淨不淨別衆同衆想更有
異住處比丘來清淨共住同見多彼諸比丘
應更作自恣先比丘得罪若疑淨不淨別衆
同衆想作自恣竟一切坐處未起未去有起
去有未起去有一切起未去更有異住處比
丘來清淨共住同見多是諸比丘應更作自
恣先比丘得罪
有一住處自恣時諸舊比丘若五若過自恣
處集欲作自恣更有異住處比丘來清淨共
住同見多聞已作是念更有異住處比丘來
清淨共住同見多是滅壞除捨別異我不須
是諸比丘爲欲破僧別衆同衆想作自恣
更有異住處比丘來清淨共住同見多彼諸
比丘應更作自恣先比丘得偸蘭遮近破僧
故若是諸比丘爲欲勤破僧別衆同衆想作
自恣竟若一切坐處未起未去有起去有未
起去有一切起未去更有異住處比丘來
清淨共住同見多是諸比丘應更作自恣先
比丘得偸蘭遮近破僧故若舊比丘自恣
時更有舊比丘來若多等應更作自恣若
舊比丘自恣時客比丘來若多等應更作自
恣若舊比丘自恣時舊比丘客比丘共來若
多等應更作自恣若客比丘自恣時客比丘
來若多等應更作自恣客比丘自恣時舊比
丘來若多等應更作自恣客比丘自恣時舊
比丘客比丘共來若多等應更作自恣舊比
丘客比丘共自恣時舊比丘來若多等應更
作自恣舊比丘客比丘共自恣時客比丘
來若多等應更作自恣舊比丘客比丘共自
恣時舊比丘客比丘共來若多等應更作自
恣舊比丘十四日多客比丘十五日少客比
丘應隨舊比丘是日應自恣舊比丘十四日
少客比丘十五日多舊比丘應隨客比丘是
日不應自恣舊比丘十五日多客比丘初日
少客比丘應隨舊比丘是日更自恣舊比丘
十五日少客比丘初日多舊比丘應隨客比
丘出界作自恣若客比丘十四日多舊比丘
十五日少舊比丘應隨客比丘是日應自恣
客比丘十四日少舊比丘十五日多客比丘
應隨舊比丘是日不應自恣客比丘十五日
多舊比丘初日少舊比丘應隨客比丘是日
更自恣客比丘十五日少舊比丘初日多客
比丘應隨舊比丘出界作自恣有一住處自
恣時諸舊比丘聞客比丘聲客比丘因縁若
脚聲若杖聲若革屣聲若異人聲是諸舊比
丘不求不覓作自恣舊比丘得罪若求得不
喚自恣舊比丘得罪若求不能得疑自恣舊
比丘得罪若求不能得無所疑自恣如是舊
比丘無罪若求得是諸客比丘一心歡喜應
作自恣如是舊比丘無罪有一住處自恣時
諸客比丘聞舊比丘聲舊比丘因縁若戸
鑰聲釿聲若斧聲讀經聲是諸客比丘不
求不覓自恣客比丘得罪若求得不喚自恣
客比丘得罪若求不能得疑自恣客比丘得
罪若求不能得無所疑自恣客比丘無罪若
求得是諸舊比丘一心歡喜應作自恣如是
客比丘無罪有一住處自恣時舊比丘見客
比丘相客比丘來因縁若不識衣鉢若不識
杖若盛油革嚢革屣針筒是諸比丘不求不
覓自恣是諸舊比丘得罪若求得不喚自恣
舊比丘得罪若求不能得疑自恣舊比丘得
罪若求不能得無所疑自恣如是舊比丘無
罪若求得是諸客比丘一心歡喜應作自恣
如是舊比丘無罪
有一住處自恣時諸客比丘見舊比丘相舊
比丘來因縁若新掃灑地次第敷床座是諸
客比丘不求不覓作自恣客比丘得罪若求
得不喚作自恣客比丘得罪若求不得疑作
自恣客比丘得罪若求不能得無所疑作自
恣客比丘無罪若求得是諸舊比丘共一心
歡喜應作自恣如是客比丘無罪
有一住處自恣時比丘若他人擧若不擧若
令憶念若不令憶念自言我有僧伽婆尸沙
罪是比丘應與別住不成與是中應一比丘
僧中唱大徳僧聽是中住處有比丘若他人
擧若不擧若令憶念若不令憶念自言有僧
伽婆尸沙罪是比丘應與別住不成與若僧
時到僧忍聽僧是比丘後當與別住如是白
如是作竟應自恣不應與自恣作礙
有一住處自恣時比丘若他人擧若不擧若
令憶念若不令憶念自言有僧伽婆尸沙罪
是比丘若應與摩那埵若應與本日治若應
與出罪不成與是中應一比丘僧中唱大徳
僧聽是中住處有比丘若他人擧若不擧若
令憶念若不令憶念自言有僧伽婆尸沙罪
是比丘應與摩那埵本日治出罪不成與若
僧時到僧忍聽僧是比丘後當與摩那埵當
與本日治當與出罪如是白如是作竟應自
恣不應與自恣作礙
有一住處自恣時比丘若他人擧若不擧若
令憶念若不令憶念自言有提舍迦羅尼罪
是事共諍有比丘言是中應出悔有比丘言
是事應心生悔是中一比丘應僧中唱大徳
僧聽是中住處有比丘若他人擧若不擧若
令憶念若不令憶念自言有提舍迦羅尼罪
是事共諍有比丘言是事應出悔有比丘言
是事應心生悔若僧時到僧忍聽是比丘若
得異比丘清淨共住同見是比丘邊是罪如
法懺悔如是白如是作竟應自恣不應與自
恣作礙
有一住處自恣時比丘若他人擧若不擧若
令憶念若不令憶念自言有提舍迦羅尼罪
是事共諍有比丘言是波逸提罪有比丘言
是罪波羅提提舍尼是中應一比丘僧中唱
大徳僧聽是中住處有比丘若他人擧若不
擧若令憶念若不令憶念自言有提舍迦羅
尼罪是事共諍有比丘言是波逸提罪有比
丘言是罪波羅提提舍尼若僧時到僧忍
聽僧是比丘若得異比丘清淨共住同見是
比丘邊是罪如法懺悔如是白如是作竟應
自恣不應與自恣作礙
有一住處自恣時比丘若他人擧若不擧若
令憶念若不令憶念自言有提舍迦羅尼罪
是事共諍有比丘言是罪殘可治有比丘言
無殘不可治是中言有殘可治是應共自恣
是中言無殘不可治是不應共自恣彼應置
自恣而去不應鬪諍相言
有一住處自恣時有比丘説他比丘罪若見
若聞若疑諸比丘知是説他罪人身業不淨
能婬能偸能奪人命能自稱過人法能出
精能身身相觸能殺生草能非時食能飮
酒不應信是比丘語治他罪僧應語汝長老
莫瞋莫鬪莫諍莫相言如是無羞人僧莫數
僧應自恣不應與自恣作礙
有一住處自恣時比丘向餘比丘説他罪若
見若聞若疑諸比丘知是長老説他罪人口
業不淨是能妄語不知言知知言不知不見
言見見言不見不疑言疑疑言不疑如是比
丘語不應信治他人罪僧應語是比丘長老
汝莫瞋莫鬪莫諍莫相言如是無羞人僧
莫數僧應自恣不應與自恣作礙
有一住處自恣時一比丘向餘比丘説他罪
若見若聞若疑諸比丘知是長老説他罪人
身業不淨口業不淨是能婬能偸能奪人命
能自稱過人法能故出精能故觸女人身能
殺生草能非時食能飮酒是亦能妄語不知
言知知言不知不見言見見言不見不疑言
疑疑言不疑如是比丘語不應信治他人罪
僧應語是比丘長老汝莫瞋莫鬪莫諍莫相
言如是無羞人僧莫數僧應自恣不應與自
恣作礙
有一住處自恣時一比丘向餘比丘説他罪
若見若聞若疑諸比丘知是長老説他罪人
身業淨是長老能不婬不偸不奪人命不自
稱過人法不故出精不故觸女身不殺生草
不非時食不飮酒是長老少智不決定不善
知是人亦能非法言法法言非法非善言善
善言不善如是比丘語不應信治他人罪
僧應語是比丘長老汝莫瞋莫鬪莫諍莫相
言如是少智人僧莫數僧應自恣不應與
自恣作礙
有一住處自恣時一比丘向餘比丘説他罪
若見若聞若疑諸比丘知是長老口業淨是
長老不能不知言知知言不知不見言見見言
不見不疑言疑疑言不疑是長老少智不決
定不善知是人亦能非法言法法言非法善
言非善非善言善如是比丘語不應信治他
人罪僧應語是比丘長老汝莫瞋莫鬪莫諍
莫相言如是少智人僧莫數僧應自恣不應
與自恣作礙
有一住處自恣時一比丘向餘比丘説他罪
若見若聞若疑諸比丘知是長老説他罪人
身業淨口業淨是長老能不婬不偸不故奪
人命不自稱過人法不故出精不故觸女身
不殺生草不非時食不飮酒不能不知言知
知言不知不見言見見言不見不疑言疑疑言
不疑是長老少智不決定不善知是人亦能
非法言法法言非法善言非善非善言善如
是比丘語不應信治他人罪僧應語是比丘
長老汝莫瞋莫鬪莫諍莫相言如是少智人
僧莫數僧應作自恣不應與自恣作礙」
有一住處自恣時一比丘向餘比丘説他罪
若見若聞若疑諸比丘知是長老説他罪人
身業淨口業淨是長老能不婬不偸不故奪
人命不自稱過人法不故出精不故觸女身
不殺生草不非時食不飮酒不能不知言知
知言不知不見言見見言不見不疑言疑疑言
不疑是長老説他罪人有智人決定人善知
人是人亦不法言非法非法言法善言非善
非善言善是長老爾時應安詳竊問竊教
汝長老説他罪爲眼見耳聞心疑耶是長老
若言眼見諸比丘應問若眼見不應説耳聞
心疑見何等何處見云何見見作何事何因
縁到彼是人若言耳聞不應説眼見心疑聞
何等何處聞云何聞聞作何事男邊聞女邊
聞不能男邊聞二根人邊聞若言心疑不應
説眼見耳聞疑何等何處疑云何疑疑何事
若身罪中疑口罪中疑殘罪不殘罪殘不
殘罪中疑耶聚落處空處何處疑如是安詳
竊問竊教是長老得實者諸比丘應一心
治是罪比丘若罪比丘言我是白衣僧應語
汝出去僧應作自恣不應與自恣作礙
若言我沙彌非比丘異道不見擯不作擯惡
邪不除擯不共住種種不共住犯邊罪本白
衣不能男汚比丘尼越濟人殺父母殺阿羅
漢破僧惡心出佛身血人僧應語汝出去諸
比丘應自恣不應與自恣作礙一切事先
作竟僧應自恣若應與現前毘尼與竟應作
憶念毘尼與竟應與不癡毘尼與竟應與自
言毘尼與竟應與實覓毘尼與竟應與多覓
毘尼與竟是比丘若應與苦切羯磨與竟若
應與依止羯磨與竟若應與驅出羯磨與竟
若應與下意羯磨與竟若應與不見擯羯磨
與竟若與別住羯磨與竟若應與摩那埵羯
磨與竟若應與本日治羯磨與竟若應與出
罪羯磨與竟僧應自恣
若安居比丘聞彼住處有比丘瞋鬪諍相言
來欲遮此間比丘自恣諸比丘應二三四促
作布薩差爲僧作自恣人應廣自恣是諸比
丘成辦促二三四作布薩差爲僧作自恣人
廣自恣如是好若不成諸比丘若聞彼比丘
瞋鬪諍相言從彼發來爲遮自恣故是時應
疾疾集差自恣人廣自恣諸比丘若成疾疾
集差自恣人廣自恣如是好若不成諸比
丘若聞彼比丘瞋鬪諍相言從彼來入界内
是時舊比丘應一心軟語迎問訊歡喜爲持
衣鉢開房舍示臥具長老是汝曹床坐麁
脾繩床細脾繩床被褥汝隨上座次第安住
是中應爲辦洗浴具薪火澡豆湯水塗身
蘇油客比丘入浴室竟舊比丘應出界差
爲僧作自恣人廣自恣若舊比丘成辦是事
好若不成舊比丘應語客比丘長老我等是
布薩不自恣後布薩時我等當自恣客比丘
語舊比丘言長老後布薩時不應自恣若有
説事今日説爲何事故我等佛聽自恣是事
不得舊比丘應語客比丘汝等置舊比丘自
知自恣時若客比丘是時餘處去好若不去
舊比丘應語客比丘我等不後布薩時自恣
我等八月四月自恣我夏末月自恣多得布
施若客比丘語舊比丘言長老不聽汝八月
四月自恣若有説事今日説爲何事故我等
佛聽自恣是事不得舊比丘應語客比丘汝
等置舊比丘自知自恣時若客比丘是時餘
處去好若不去是中應不自恣而去我等不
應瞋鬪諍相言故
若有病比丘遮不病比丘自恣僧應語是病
比丘汝長老病莫遮不病比丘自恣何以故
病人少安隱故有不病比丘遮病比丘自恣
僧應語是不病比丘長老汝莫遮病比丘自
恣何以故病人少安隱故有病比丘遣使遮
不病比丘自恣僧應語是使長老莫受病人
語遮不病比丘自恣何以故病人少安隱故
是使到病人邊語長老僧約勅汝病莫遮不
病比丘自恣何以故病人少安隱故病人言
爲遮是病比丘得突吉羅罪是使受病人語
遮不病比丘自恣是使得突吉羅罪不病比
丘遣使遮病比丘自恣亦如是四種非法遮
自恣四種有法遮自恣何等四非法遮自恣
一無根破戒遮自恣二無根破正見三無根
破正命四無根破威儀遮自恣是爲四非法
遮自恣何等四有法遮自恣一有根破戒遮
自恣二有根破正見三有根破正命四有根
破威儀遮自恣是爲四有法遮自恣
佛在舍衞國佛語諸比丘從今聽一説自恣
二説自恣我前已聽三説自恣若一説自恣
時初説未竟若遮是非法遮自恣若一説竟
遮是有法遮自恣若二説自恣時初説未竟
若遮是非法遮自恣初説竟若遮是非法
遮自恣二説未竟若遮是非法遮自恣二説
竟遮是有法遮自恣若三説自恣時初説未
竟若遮是非法遮自恣初説竟若遮是非法
遮自恣二説未竟若遮是非法遮自恣二説
竟若遮是非法遮自恣三説未竟若遮是非
法遮自恣若三説竟遮是有法遮自恣何
處佛聽應一説自恣如一住處自恣時大會
僧中諸比丘如是思惟是住處僧大會若我
等三説自恣夜多過不得自恣若僧時到僧
忍聽僧當一説自恣如是白如是作竟應自
恣不應與自恣作礙如是住處應一説自恣
如一住處自恣時王若王等諸比丘邊坐欲
聽法是中諸比丘説法夜多過諸比丘思惟
是住處王若王等諸比丘邊坐欲聽法是中
諸比丘説法夜多過若我等三説自恣夜多
過不得自恣若僧時到僧忍聽僧當一説自
恣如是白如是作竟應自恣不應與自恣作
礙如是住處應一説自恣如一住處自恣
時大得布施是中諸比丘作分段夜多過諸
比丘思惟是住處僧大得布施諸比丘作分
段夜多過若我等三説自恣夜多過不得自
恣若僧時到僧忍聽僧當一説自恣如是白
如是作竟應自恣不應與自恣作礙如是住
處應一説自恣如一住處自恣時二法師義
辯名辯辭辯應辯是二比丘説法時夜多過
諸比丘思惟是住處二法師義辯名辯辭辯
應辯是諸比丘説法夜多過若我等是中三
説自恣夜多過不得自恣若僧時到僧忍聽
僧當一説自恣如是白如是作竟應自恣不
應與自恣作礙如是住處應一説自恣如一
住處自恣時諸比丘四事若一一事起以是
故夜多過諸比丘思惟是住處諸比丘四事
若一一事起以是故夜多過若我等是中三
説自恣是夜多過不得自恣若僧時到僧忍
聽僧當一説自恣如是白如是作竟應自恣
不應與自恣作礙如是住處應一説自恣如
一住處自恣時多比丘病是中諸比丘如是
念是住處諸比丘病若我等三説自恣有病
比丘不堪𧿟跪若僧時到僧忍聽僧當一説
自恣如是白如是作竟應自恣不應與自恣
作礙如是住處應一説自恣如一住處自
恣時天雨覆屋薄是中諸比丘如是念是
住處天雨覆屋薄若我等三説自恣屋漏汚
僧臥具濕諸比丘衣若僧時到僧忍聽僧當
一説自恣如是白如是作竟應自恣不應與
自恣作礙如是住處應一説自恣如一住處
自恣時八難若一一難起若王難若賊難若
火難水難惡獸難腹行虫難人難非人難云
何王難若王瞋約勅捕諸沙門釋子打殺繋
縛驅出奪袈裟與白衣著令作象兵馬兵車
兵歩兵射兵捉象鉤捉革鞙擧輿出入軍
陣若一一官雜役是中諸比丘思惟是住處
王瞋約勅捕諸沙門釋子殺繋驅出奪袈裟
與白衣著令作象兵馬兵車兵歩兵射兵捉
象鉤捉革鞙擧輿入出軍陣一一官雜役
若三説自恣或奪命或破戒若僧時到僧忍
聽僧當一説自恣如是白如是作竟應自恣
不應與自恣作礙如是住處應一説自恣云
何賊難若諸賊瞋約勅捕諸沙門釋子殺
繋驅出取頭血塗戸耳窓向作幟作字門
關戸橝牛頭象牙杙梁棟栿衣架僧
房別房牆壁食處門間禪窟大小便處重
閣經行道頭樹下皆持血作字作幟諸比丘
如是思惟是住處賊瞋約勅捕諸沙門釋子
殺繋驅出取頭血塗戸耳窓向作字作幟
門關戸橝牛頭象牙杙梁椽栿衣架僧
房別房牆壁食處門間禪窟大小便處重閣
經行道頭樹下皆持血作字作幟若我等三
説自恣或奪命或破戒若僧時到僧忍聽僧
當一説自恣如是白如是作竟應自恣不應
與自恣作礙如是住處應一説自恣云何火
難諸比丘樹林中作僧坊是中天火大火來
是火燒諸樹林經行道頭重閣僧坊別房垣牆
食處門間大小便處居士牛羊驢馬駱駝穀場
使人皆燒諸比丘思惟是樹林中作精舍天
火大火來燒樹林經行道頭乃至燒居士甘
蔗田稻田麥田胡麻田葡萄田牛羊驢馬駱
駝穀場使人皆燒我等三説自恣或奪命或
破戒若僧時到僧忍聽僧當一説自恣如是
白如是作竟應自恣莫與自恣作礙如是
住處應一説自恣云何水難若諸比丘河曲
中作僧坊是中諸龍依止雪山住身増長得
力入大河歸大海令河水大漲漂諸樹林
經行道里重閣僧坊別房食處門間大小
便處亦復漂諸居士甘蔗田稻田乃至漂諸
穀場人民是中諸比丘思惟是河曲僧坊諸
龍大龍依止雪山住乃至漂人民我等三説
自恣或奪命或破戒若僧時到僧忍聽僧當
一説自恣如是白如是作竟應自恣不應與
自恣作礙如是住處應一説自恣云何惡獸
難若諸比丘惡獸處作僧坊是中諸小比丘
不知宜法非處大小便浣弊衣曬之諸惡獸
瞋恚惡獸者謂師子𠒃虎豹豺狼熊羆是
惡獸至僧坊別房中垣牆食處禪窟門間大小
便處浴室重閣經行道頭樹下諸比丘思惟
是惡獸處作僧坊是中諸小比丘不知宜法
非處大小便浣弊衣及曬諸惡獸瞋來入僧
坊乃至經行道頭樹下我等三説自恣或奪
命或破戒若僧時到僧忍聽僧當一説自恣
如是白如是作竟應自恣不應與自恣作
礙如是住處應一説自恣云何腹行虫難
若諸比丘在龍處作僧坊是中諸小比丘不
知宜法非處大小便浣弊衣曬之是中諸龍
瞋放毒蛇蜈蚣入諸比丘床下床上榻下榻
上獨坐床下戸耳窓向門間戸橝牛頭象牙
杙梁椽衣架僧房別房垣牆食處門間禪窟
浴室重閣大小便處經行道頭樹下是中諸
比丘思惟是龍處作僧坊諸小比丘不知宜
法乃至樹下我等三説自恣或奪命或破戒
若僧時到僧忍聽僧當一説自恣如是白如
是作竟應自恣不應與自恣作礙如是住處
應一説自恣云何人難若諸比丘或依城聚
落住諸比丘不知宜法貴人婦女若軟語
若罵詈欲令伏從是中諸人瞋約勅捕諸
沙門釋子殺繋驅出不聽入城邑聚落街陌
行不聽入舍莫使坐莫使乞食莫與供養
是中諸比丘思惟是諸比丘不知宜法貴人
婦女若軟語若罵詈欲令伏從是中諸人瞋
約勅捕殺乃至莫供養我等三説自恣或奪
命或破戒若僧時到僧忍聽僧當一説自恣
如是白如是作竟應自恣不應與自恣作
礙如是住處應一説自恣云何非人難有
諸比丘非人住處作僧坊是諸比丘不知宜
法非處大小便浣弊衣曬是中非人復瞋
恐怖諸比丘持比丘著床上床下獨坐床上
獨坐床下戸耳窓向門間戸橝牛頭象牙
杙梁椽衣架僧房別房垣牆食處門間禪
窟浴室重閣大小便處經行道頭樹下或捉
比丘倒懸是中諸比丘思惟是諸比丘不知
宜法乃至捉比丘倒懸我等三説自恣或
奪命或破戒若僧時到僧忍聽僧當一説自
恣如是白如是作竟應自恣不應與自恣作
礙如是住處應一説自恣
有一住處自恣時有比丘言置罪事共人自
恣僧應語是比丘長老不得置罪事共人自
恣若有説事今説爲何事故我等佛聽自
恣是事不得有比丘言置人置罪餘人共自
恣僧應語是比丘長老不得置人置罪餘人
共自恣若有説事今説爲何事故我等佛聽
自恣是事不得有比丘言置罪置人置伴黨
餘殘人共自恣僧應語是比丘長老不得置
罪置人置伴黨餘殘人共自恣若有説事今
説爲何事故我等佛聽自恣是事不得有一
住處自恣時識罪不識人僧應過自恣時
求説不應自恣時求説若自恣時求説僧
得罪有一住處自恣時識人不識罪僧應過
自恣求説不應自恣時求説若自恣時求
説僧得罪有一住處自恣時識罪識人僧應
自恣時求説不應過自恣求説若過自恣求
説僧得罪有一住處自恣時不識罪不識人
僧應過自恣求説不應自恣時求説若自恣
時求説僧得罪有一住處自恣時諸比丘作
如是制限諸長老我等非三月自恣八月中
四月自恣若我等夏末月多得布施用是自
恣攝布施故是時有一比丘本不要若父母
遣使若兄弟若姉妹若兒女若本第二是中
不獲己強去是比丘語諸比丘諸長老我本
不要父母遣使若兄弟若姉妹若兒女若本
第二遣使是中不獲己強去汝等集我今欲
自恣欲遮自恣欲遮一比丘自恣僧應語是
比丘長老不得今日自恣亦不得遮他比丘
自恣若有説事今説自身清淨故佛聽自
恣是比丘言汝諸長老集今日我自恣後來
已當遮是一比丘自恣僧應語長老不得今
日自恣後來已遮一比丘自恣若有説事今
説自身清淨故佛聽自恣是比丘若言汝諸
長老集今日自恣後來已不復遮他比丘自
恣佛言僧應和合與是比丘自恣何以故入
自恣制限故自恣時不應往此有比丘有住
處彼有比丘有住處彼有比丘無住處彼有
比丘有住處無住處彼間比丘不共住
自恣時不應往此有比丘有住處彼有非比
丘有住處非比丘無住處彼有非比丘有住
處無住處彼間比丘不共住餘如布薩中廣
説
佛語諸比丘不應白衣前自恣不應沙彌前
非比丘異道不見擯不作擯惡邪不除擯不
共住種種不共住犯邊罪本白衣不能男汚
比丘尼越濟人殺父母殺阿羅漢破僧惡心
出佛身血人如是一切不應在前自恣一切先
事作竟僧應自恣若應與現前比尼與竟應
與憶念比尼與竟應與不癡比尼與竟應與
自言比尼與竟應與實覓比尼與竟應與多
覓比尼與竟是比丘若應與苦切羯磨與竟
若應與依止羯磨與竟若應與驅出羯磨與
竟若應與下意羯磨與竟若應與不見擯羯
磨與竟若應與不作擯羯磨與竟若應與惡
邪不除擯羯磨與竟若應與別住羯磨與竟
若應與摩那埵羯磨與竟若應與本日治羯
磨與竟若應與出罪羯磨與竟僧應自恣
宿受自恣若比丘僧不應共自恣若僧未
起如是得自恣時未至不應自恣除鬪僧還
和合一心聽自恣七法中自恣
法第三竟
十誦律卷第二十三

十誦律卷第二十四第四誦之四
　後秦北印度三藏弗若多羅譯　
七法中安居法第四
佛在王舍城諸比丘夏中遊行諸國土踐蹋
生草奪諸虫命爾時諸異道出家譏嫌責數
言諸異道沙門婆羅門夏安居時濳處隱靜
譬如鳥日中熱時避暑巣窟諸異道沙門婆
羅門夏安居時濳處隱靜沙門釋子常作此
心自稱有徳而夏中遊行踐蹋生草殘害物
命有諸比丘少欲知足行頭陀聞是事心慚
愧以是事具白佛佛以是事集僧集僧已佛
知故問問諸比丘汝實作是事不答言實作
世尊佛種種因縁訶諸比丘云何名比丘夏
中遊行踐蹋生草奪諸虫命佛種種因縁訶
已語諸比丘從今應夏安居長老優波離
問佛誰應安居佛言五衆應安居何等五
一者比丘二者比丘尼三者式叉摩尼四
者沙彌五者沙彌尼云何應受安居佛言
若上座欲安居應從坐起偏袒著衣𧿟跪
合掌應如是語長老憶念我某甲比丘是住
處夏安居前三月依止某甲可行處聚落某
甲僧坊孔破治故第二長老憶念我某甲比
丘是住處夏安居前三月依止某甲可行處
聚落某甲僧坊孔破治故第三長老憶念我
某甲比丘是住處夏安居前三月依止某甲
可行處聚落某甲僧坊孔破治故下座答言
莫放逸上座言受持若下座從上座受安居
應從坐起偏袒著衣𧿟跪兩手捉上座兩足
應如是語長老憶念我某甲比丘是住處夏
安居前三月依止某甲可行處聚落某甲僧
坊孔破治故第二長老憶念我某甲比丘是
住處夏安居前三月依止某甲可行處聚落
某甲僧坊孔破治故第三長老憶念我某甲
比丘是住處夏安居前三月依止某甲可行
處聚落某甲僧坊孔破治故上座言莫放逸
下座言受持後三月亦如是若不安居得突
吉羅罪
佛在舍衞國爾時迦夷國土有聚落名象
力是中有居士字憂田大富田業殷實寶物
豐足歸依佛歸依法歸依僧見諦得道果
爲僧興立僧坊遣使言是中多有好飮食及
諸衣施長老來受我飮食供養僧坊臥具施
四方僧時諸比丘發遣使還報居士言佛爲
比丘結戒夏中不應遊行諸國汝莫愁惱以
爲憂苦居士自念願不從心憂苦愁惱我
爲僧故作此僧坊僧不肯來當可如何爲當
近處少多請諸常住比丘來集飮食僧坊臥
具施四方僧諸佛常法歳兩時大會春末月
夏未月春末月諸方國土處處比丘往詣佛
所聽佛説法夏安居樂是初大會諸比丘往
詣佛所夏末月比丘安居竟過三月作衣畢
與衣鉢倶漸漸遊行往詣佛所久不見婆伽
婆久不見修伽陀是第二大會諸比丘往詣
佛所有餘比丘王舍城安居竟過三月作衣
畢與衣鉢倶漸漸遊行來到佛所頭面禮足
一面坐諸佛常法有客比丘來如是語問訊
忍不足不安樂住不乞食不乏道路不疲耶
今佛亦如是語問客比丘忍不足不安樂住
不乞食不乏道路不疲耶諸比丘言忍足安
樂住乞食不乏道路不疲以是事向佛廣説
佛以是事集僧集僧已種種因縁讃戒讃持
戒讃戒讃持戒已語諸比丘從今有事聽
受七夜法
長老優波離問佛有事七夜聽去爲誰故應
去佛言爲七衆故應去何等七一比丘二
比丘尼三式叉摩尼四沙彌五沙彌尼六優
婆塞七優婆夷云何爲優婆夷故應去如優
婆夷作房舍遣使詣比丘所白言我作房舍
大徳來作入舍供養有如是事聽去七夜如
優婆夷作象厩馬厩門屋食堂遣使詣比丘
所白言大徳我作象厩馬厩門屋食堂大徳
來作入舍供養有如是事聽去七夜如優婆
夷爲僧故作房舍若温堂涼堂合霤堂重
閣一重舍平覆舍遣使詣比丘所白言大徳
我爲僧故作房舍温堂涼堂合霤堂重閣一重
舍平覆舍大徳來作入舍供養有如是事聽
去七夜如優婆夷爲多比丘二一爲多比
丘尼二一爲多式叉摩尼二一爲多沙彌二
一爲多沙彌尼二一爲多出家二一爲多出
家尼二一若爲一出家尼故作房舍温堂
涼堂合霤堂重閣一重舍平覆舍遣使詣
比丘所白言大徳來我爲一出家尼故作房
舍温堂涼堂合霤堂重閣一重舍平覆舍大
徳來作入舍供養有如是事聽去七夜如一
優婆夷王捉若賊若怨若怨黨若怨黨之黨
捉遣使詣比丘所白言大徳我若王若賊若
怨若怨黨若怨黨之黨捉大徳來欲見比丘
有如是事聽去七夜爲欲聽法聽去七夜爲
欲布施聽去七夜爲欲見比丘聽法欲見比
丘布施欲聽法布施欲見比丘聽法布施有
如是事聽去七夜如優婆夷病苦極遣使詣
比丘所白言我病苦極大徳來欲見比丘有
如是事聽去七夜爲欲聽法聽去七夜爲欲
布施聽去七夜欲見比丘聽法欲見比丘布
施欲聽法布施欲見比丘聽法布施有如是
事聽去七夜如優婆夷病苦極遣使詣比丘
所白言大徳我病苦極大徳來教我隨病
食有如是事聽去七夜教我隨病藥聽去七
夜教我食具滿看病人聽去七夜爲隨病
食隨病藥爲隨病食具滿看病人隨病藥具
滿看病人爲隨病食隨病藥具滿看病人有
如是事聽去七夜如優婆夷爲是多識多知
諸大經有波羅𦀟提伽晋言清
淨經波羅𦀟大尼
晋言一
淨經般闍提利劍晋言三
昧經摩那闍藍晋言
化經
波羅小闍藍晋言
梵經阿吒那劍晋言鬼
神成經摩訶𦀟
摩耆劍晋言大
會經阿羅伽度波摩晋言蛇
譬經室唳咆
那都叉耶時月提晋言索滅
解脱經釋伽羅波羅念奈
晋言釋
問經也摩呵尼陀那波梨耶夜晋言大
因縁經頻波
𦀟羅波羅時伽摩南晋言洴
沙迎經般闍優波陀那
肝提伽晋言五受
陰却經沙陀耶多尼晋言六
情部經尼陀那
散猶乞多晋言同
界部經波羅延晋言過
道經阿陀波耆
耶修妬路晋言衆
徳經薩耆陀舍修妬路晋言諦
見經也
若未學欲學若先學忘欲誦遣使詣比丘所
白言大徳是多識多知諸大經波羅𦀟乃至
薩耆陀舍修妬路若未學欲學若先學忘欲
誦大徳來教我受學讀誦問義有如是事聽
去七夜如爲優婆夷應去優婆塞亦如是
云何爲沙彌尼故應去如沙彌尼爲僧故作
房舍若温堂涼堂合霤堂重閣一重舍平覆
舍遣使詣比丘所白言我爲僧故作房舍温
堂涼堂合霤堂重閣一重舍平覆舍大徳來
作入舍供養有如是事聽去七夜若爲多比
丘二一多比丘尼二一多式叉摩尼二一多
沙彌二一多沙彌尼二一多出家二一多出
家尼二一若爲一出家尼故作房舍温堂涼
堂合霤堂重閣一重舍平覆舍遣使詣比丘
所白言大徳我爲一出家尼作房舍温堂涼
堂合霤堂重閣一重舍平覆舍大徳來作入
舍供養有如是事聽去七夜如一沙彌尼若
王捉若賊若怨若怨黨若怨黨之黨捉捕治
遣使詣比丘所白言大徳我若王捉若賊若
怨若怨黨若怨黨之黨捉捕治大徳來欲見
比丘有如是事聽去七夜爲欲聽法聽去七
夜爲欲布施聽去七夜爲欲見比丘聽法欲
見比丘布施欲聽法布施欲見比丘聽法布
施有如是事聽去七夜如沙彌尼病苦極遣
使詣比丘所白言我病苦極大徳來欲見比
丘有如是事聽去七夜爲欲聽法聽去七夜
爲欲布施聽去七夜欲見比丘聽法欲見比
丘布施欲聽法布施欲見比丘聽法布施有
如是事聽去七夜如沙彌尼病苦遣使詣比
丘所白言我病苦大徳來教我隨病食有
如是事聽去七夜教我隨病藥聽去七夜教
我具滿看病人聽去七夜爲隨病食隨病藥
爲隨病食具滿看病人爲隨病藥具滿看病
人爲隨病食隨病藥具滿看病人有如是事
聽去七夜如沙彌尼病苦遣使詣比丘所白
言大徳我病苦大徳來若此間將我到彼間
如法若彼間將我到此間如法有如是事聽
去七夜如沙彌尼愁思欲捨戒遣使詣比丘
所白言大徳我愁思欲捨戒大徳來爲我
説法有如是事聽去七夜如沙彌尼有惡邪
起遣使詣比丘所白言我有惡邪起大徳來
爲我除惡邪有如是事聽去七夜如沙彌尼
心疑悔遣使詣比丘所白言我心疑悔大徳
來爲我如法除有如是事聽去七夜如沙彌
尼滿十歳在夫家若滿十八歳童女遣使詣
比丘所白言我滿十歳在夫家滿十八歳童
女大徳來爲我受學法有如是事聽去七夜
如沙彌尼爲多識多知諸大經名波羅𦀟提
伽乃至薩耆陀舍修妬路若未學欲學若
先學忘欲誦遣使詣比丘所白言大徳是
多識多知諸大經波羅𦀟提伽乃至薩耆陀
舍修妬路我若未學欲學若學忘欲誦大徳
來教我受學問誦有如是事聽去七夜如爲
沙彌尼沙彌亦如是餘隨所應
云何爲式叉摩尼故應去如式叉摩尼爲僧
故作房舍温堂涼堂合霤堂重閣一重舍平
覆舍遣使詣比丘所白言大徳我爲僧故作
房舍温堂涼堂合霤堂重閣一重舍平覆舍
大徳來作入舍供養有如是事聽去七夜若
爲多比丘二一多比丘尼二一多式叉摩尼
二一多沙彌二一多沙彌尼二一多出家二
一多出家尼二一若爲一出家尼故作
房舍温堂涼堂合霤堂重閣一重舍平覆舍
遣使詣比丘所白言大徳我爲一出家尼
故作房舍温堂涼堂合霤堂重閣一重舍平
覆舍大徳來作入舍供養有如是事聽去
七夜如式叉摩尼若王捉若賊若怨若怨
黨若怨黨之黨捉捕治遣使詣比丘所白言
大徳我若王捉若賊若怨若怨黨若怨黨之
黨捉捕治我大徳來欲見比丘有如是事
聽去七夜爲欲聽法聽去七夜爲欲布施
聽去七夜欲見比丘聽法欲見比丘布施爲
聽法布施欲見比丘聽法布施有如是事聽
去七夜如式叉摩尼病苦遣使詣比丘所白
言大徳我病苦大徳來欲見比丘有如是
事聽去七夜爲欲聽法聽去七夜爲欲布施
聽去七夜爲欲見比丘聽法爲聽法布施爲
欲見比丘聽法布施有如是事聽去七夜如
式叉摩尼病苦遣使詣比丘所白言大徳
我病苦大徳來教我隨病食有如是事聽去
七夜教我隨病藥聽去七夜教我具滿看病
人聽去七夜爲隨病食隨病藥爲隨病食具
滿看病人爲隨病藥具滿看病人爲隨病食
隨病藥具滿看病人有如是事聽去七夜如
式叉摩尼病苦遣使詣比丘所白言大徳我
病苦大徳來若此間將我到彼間如法若彼
間將我到此間如法有如是事聽去七夜如
式叉摩尼愁思欲捨戒遣使詣比丘所白言
大徳我愁思欲捨戒大徳來爲我説法有如
是事聽去七夜如式叉摩尼有惡邪起遣使
詣比丘所白言大徳我惡邪起大徳來爲我
除惡邪有如是事聽去七夜如式叉摩尼心
疑悔遣使詣比丘所白言大徳我心疑悔大
徳來爲我除有如是事聽去七夜若式叉摩
尼犯後二戒遣使詣比丘所白言大徳我犯
後二戒大徳來爲我更受戒有如是事聽去
七夜若式叉摩尼已嫁滿十二歳二十歳童
女遣使詣比丘所白言大徳我已嫁滿十二
歳滿二十歳童女大徳來與我受具足戒有
如是事聽去七夜如式叉摩尼爲是多識多
知諸大經波羅𦀟提伽乃至薩耆陀舍修妬
路若未學欲學若學忘欲誦遣使詣比丘所
白言大徳是多識多知諸大經波羅𦀟提伽
乃至薩耆陀舍修妬路我若未學欲學若學
忘欲誦大徳來教我受學誦問義有如是事
聽去七夜云何爲與學沙彌尼故應去如與
學沙彌尼爲僧故作房舍温堂涼堂合霤
堂重閣一重舍平覆舍遣使詣比丘所白言
大徳我爲僧故作房舍温堂涼堂合霤堂
重閣一重舍平覆舍大徳來作入舍供養有
如是事聽去七夜若爲多比丘二一多比丘
尼二一多式叉摩尼二一多沙彌二一多沙
彌尼二一多出家二一多出家尼二一若爲
一出家尼故作房舍温堂涼堂合霤堂重閣
一重舍平覆舍遣使詣比丘所白言大徳我
爲一出家尼故作房舍温堂涼堂合霤堂重
閣一重舍平覆舍大徳來作入舍供養有如
是事聽去七夜如與學沙彌尼若王捉若賊
若怨若怨黨若怨黨之黨捉捕治遣使詣比
丘所白言大徳我若王捉若賊若怨若怨黨
若怨黨之黨捉捕治大徳來欲見比丘有如
是事聽去七夜爲欲聽法聽去七夜爲欲布
施聽去七夜爲欲見比丘聽法爲欲見比丘
布施爲欲聽法布施爲欲見比丘聽法布施
有如是事聽去七夜如與學沙彌尼病苦遣
使詣比丘所白言我病苦大徳來欲見比丘
有如是事聽去七夜爲欲聽法聽去七夜爲
欲布施聽去七夜爲欲見比丘聽法爲欲見
比丘布施爲欲聽法布施爲欲見比丘聽法
布施有如是事聽去七夜如與學沙彌尼病
苦遣使詣比丘所白言大徳我病苦大徳來
教我隨病食有如是事聽去七夜教我隨病
藥聽去七夜教我具滿看病人聽去七夜教
我隨病食隨病藥教我隨病食具滿看病人
教我隨病藥具滿看病人教我隨病食隨病藥
具滿看病人有如是事聽去七夜如與學沙
彌尼病苦遣使詣比丘所白言大徳我病苦
大徳來若此間將我到彼間如法若彼間將
我到此間如法有如是事聽去七夜如與學
沙彌尼愁思欲捨戒遣使詣比丘所白言大
徳我愁思欲捨戒大徳來爲我説法有如是
事聽去七夜如與學沙彌尼有惡邪起遣使
詣比丘所白言大徳我有惡邪起大徳來爲
我除惡邪有如是事聽去七夜如與學沙彌
尼心疑悔遣使詣比丘所白言大徳我心疑
悔大徳來爲我如法除疑悔有如是事聽去
七夜如與學沙彌尼僧欲作治羯磨若苦切
羯磨若依止羯磨若驅出羯磨若下意羯磨
遣使詣比丘所白言大徳僧欲爲我作治羯
磨若苦切羯磨若依止羯磨若驅出羯磨若
下意羯磨大徳來如法助我有如是事聽去
七夜如與學沙彌尼僧作治羯磨竟苦切羯
磨依止羯磨驅出羯磨下意羯磨竟遣使詣
比丘所白言大徳僧與我作治羯磨竟苦切
羯磨依止羯磨驅出羯磨下意羯磨竟大徳
來令輕作莫令重作有如是事聽去七夜如
與學沙彌尼僧欲作憶念比尼不癡比尼遣
使詣比丘所白言大徳僧欲爲我作憶念比
尼不癡比尼大徳來當令與我憶念比尼不
癡比尼有如是事聽去七夜如與學沙彌尼
僧欲與作實覓羯磨遣使詣比丘所白言大
徳僧欲爲我作實覓羯磨大徳來如法助我
有如是事聽去七夜如與學沙彌尼僧與作
實覓羯磨竟遣使詣比丘所白言大徳僧
爲我作實覓羯磨竟大徳來令輕作莫令重
作有如是事聽去七夜如與學沙彌尼僧欲
作不見擯不作擯惡邪不除擯遣使詣比丘
所白言大徳僧欲爲我作不見擯不作擯惡
邪不除擯大徳來我不見教見不作教作不
除教除有如是事聽去七夜如與學沙彌尼
犯僧伽婆尸沙若應與摩那埵若應與本日
治若應與出罪羯磨遣使詣比丘所白言大
徳我犯僧伽婆尸沙僧欲與我摩那埵本日
治若出罪大徳來當令與我若摩那埵若本
日治若出罪有如是事聽去七夜如與學沙
彌尼二部波羅提木叉分別若未學欲學若
學忘欲誦遣使詣比丘所白言大徳我二部
波羅提木叉分別若未學欲學若學忘欲誦
大徳來教我受學誦問義有如是事聽去七
夜如與學沙彌尼爲是多識多知諸大經波
羅𦀟提伽乃至薩耆陀舍修妬路若未學欲
學若學忘欲誦遣使詣比丘所白言大徳是
多識多知諸大經波羅𦀟提伽乃至薩耆陀
舍修妬路我若未學欲學若學忘欲誦大
徳來教我受學誦問義有如是事聽去七夜
如爲與學沙彌尼應去與學沙彌亦如是
除隨其所應如爲比丘應去爲比丘尼亦如
是如他事應去自事應去亦如是遣使應去
不遣使應去亦如是比丘比丘尼若爲自身
若爲他遣使若不遣使應去聽一七夜不聽
二七夜有病比丘夏安居若不得隨病食有
是事難故出去無罪
有病比丘夏安居若不得隨病藥有是事難
故出去無罪
有病比丘夏安居若不得具滿看病人有是
事難故出去無罪
有病比丘夏安居不得隨病食隨病藥若不
得隨病食具滿看病人若不得隨病藥具滿
看病人若不得隨病食隨病藥具滿看病人
有如是事難故出去無罪
有比丘夏安居是中女人不如法語大徳我
與汝女若姉妹汝爲我作女夫作姉妹婿
比丘如是思惟是中女人不如法語言大徳
我與汝女若姉妹汝爲我作女夫姉妹婿若
我是處住或失命若失梵行有是事難故出
去無罪有比丘夏安居是中男子不如法語
大徳我與汝女若姉妹汝作女婿作姉妹
夫比丘如是思惟是中男子不如法語大
徳我與汝女若姉妹汝作女婿姉妹夫我若
是處住若失命若失梵行有如是事難故出
去無罪有比丘夏安居不正思惟取相思
惟女人若來若去若立若坐若笑若語若
啼若歌若作妓若舞若赤裸若多少著衣
若嚴飾若不嚴飾比丘如是思惟我是處
住不正思惟取相思惟女人若去來坐立
語笑若啼歌舞作妓赤裸若多少著衣若
嚴飾若不嚴飾若我是處住或失命或失梵
行有如是難故出去無罪有比丘夏安居見
伏藏大價珍寶比丘如是思惟我是中見伏
藏大價珍寶若是處住或失命或失梵行有
是事難故出去無罪
有比丘夏安居若父母來兄弟姉妹兒女本
第二來比丘如是思惟我是中若父母來兄
弟兒女姉妹本第二來我若是處住或失命
或失梵行有是難故出去無罪
有比丘夏安居見破僧作二部比丘如是思
惟是中破僧作二部我若是中住或生惡心
或作惡口是我長夜有折減墮惡道有是難
故出去無罪
有比丘夏安居見僧勤欲破僧比丘如是思
惟是中住處僧欲勤破僧我若是中住或生
惡心或作惡口我長夜有折減墮惡道有是
事難故出去無罪
見多比丘二一多比丘尼二一多式叉摩尼
二一多沙彌二一多沙彌尼二一多出家二
一多出家尼二一見一出家尼勤欲破僧比
丘如是思惟是中出家尼勤欲破僧我若是
中住或生惡心或作惡口我長夜有折減墮
惡道有是事難故出去無罪
有比丘夏安居若聞彼住處有勤欲破僧方
便合會比丘如是思惟彼間住處有勤欲破
僧方便合會我能如是軟語約勅令彼心
息還使一心和合有是事故出去無罪
有比丘夏安居若聞彼間住處有僧勤欲破
僧比丘如是思惟彼間住處有僧勤欲破僧
我能如是軟語約勅令彼心息能令不勤破
僧還一心和合有是事故出去無罪
若多比丘二一多比丘尼二一多式叉摩尼
二一多沙彌二一多沙彌尼二一多出家二
一多出家尼二一若一出家尼勤欲破僧比
丘如是思惟彼間有一出家尼勤欲破僧我
能如是軟語約勅令和合不勤破僧還一心
和合爲是事故出去無罪
有比丘夏安居聞彼間住處有勤欲破僧方
便合會比丘如是思惟彼間住處有欲破僧
方便合會我不能如是約勅如是軟語令彼
心息還一心和合我彼中有親是親力能軟
語約勅令彼破僧方便合會事息還一心和
合爲是事故出去無罪
有比丘夏安居聞彼間僧欲勤破僧方便合
會比丘如是思惟彼間僧勤欲破僧我力不
能軟語約勅令彼心息還一心和合我彼中
有親親力能軟語約勅令彼破僧方便合會
心息還一心和合爲是事故出去無罪
如是多比丘二一多比丘尼二一多式叉摩
尼二一多沙彌二一多沙彌尼二一多出家
二一多出家尼二一如一出家尼勤欲破僧
方便合會比丘如是思惟彼間有出家尼勤
欲破僧方便合會我力不能軟語約勅令彼
心息還一心和合我彼中有親親力能軟語
約勅令彼破僧方便合會心息還一心和合
爲是事故出去無罪有比丘夏安居時八難
若一一難起有如是事難故出去無罪廣説
如自恣中
比丘發心欲彼處前三月夏安居此間有急
事起若至彼不得已應還是比丘作是念我
此間事未訖而至彼間者必當還此間事訖
然後往彼住處是比丘不應彼間住處前三
月自違言得罪
比丘發心欲彼處夏安居是二住處一布施
別布薩是比丘如是思惟我若是中作布薩
得此處衣分若彼間住處布薩亦得此處衣
分是比丘不安居處作布薩後還至安居處
是比丘不應彼住處前三月自違言得罪比
丘欲往彼處住往彼處住竟不作布薩出
界去是比丘不應彼住處前三月自違言得
罪
比丘欲往彼住處往彼住處竟作布薩竟
不受床臥具出界去是比丘不應彼住處前
三月自違言得罪比丘欲往彼住處往彼住
處竟作布薩受床臥具竟無因縁出界去是
比丘不應彼住處前三月自違言得罪比丘
欲往彼住處往彼住處竟作布薩受床臥具
竟不受七夜出界去是比丘不應彼住處前
三月自違言得罪
比丘欲往彼住處往彼住處竟作布薩受床
臥具竟受七夜出界去界外盡七夜而還是
比丘不應彼住處前三月自違言得罪
比丘欲往彼住處往彼處竟作布薩受床臥
具竟受七夜出界去不盡七夜而還是比
丘應彼住處前三月不自違言無罪後三月
亦應如是廣説第七日當自恣受宿出界不
犯若六夜若五夜若四夜若三夜若二夜若
一夜受宿出界外無罪七法中安居
法第四竟
十誦律卷第二十四

十誦律卷第二十五第四誦之五
　後秦北印度三藏弗若多羅譯　
七法中皮革法第五
佛在舍衞城爾時阿濕摩伽阿槃提國有聚
落名王薩婆中有大富居士財寶豐盈種
種具足唯少一事無有兒息從諸神祇池神
家神交道大神滿賢大神高賢大神大自在天
神那羅延神韋紐天神下至鉢婆羅神爲有
子故求請乞索而不能得有子時到居士婦
乃覺有娠利根女人有四不共智何等四
一知男愛二知男不愛三知姙娠時四知
所從得婦自知有娠語居士言我已有
娠居士聞之心歡喜踊躍或當生男好加
供給洗浴淨潔以香塗身隨時將息令身安
隱若有所至多人衞從莫令憂惱九月已過
㝃身生男耳有金環是兒端正見者歡喜
居士聞之心喜踊躍集諸知相婆羅門相之
問言是兒徳力何如諸婆羅門言居士是兒
實有福徳威力居士言當爲作字是時國法
作二種字若隨宿若隨吉諸人言居士是兒
何時生答言某日生是諸婆羅門算知語言
是兒沙門宿日生即名沙門居士復集婆羅
門及諸居士善知金寶相者以兒耳示之是
兒耳環價直幾許諸人言居士是兒耳環非
世所作不易平價意想平之可直純金一
億兒字沙門耳環直一億衆人即字爲沙
門億耳衆人當識是居士令五種養母養視
何等五一者治身母二者除垢母三者乳母
四者吉母五者戲笑母云何治身母爲是兒
治頭手足耳鼻諸指是名治身母云何除垢
母時時爲兒洗浴浣濯是名除垢母云何
乳母時時飮食乳養是名乳母云何吉母是
兒行時執孔雀拂持三股叉侍衞擁護是名
吉母云何戲笑母爲兒作機關木人象馬車
乘弓箭種種戲具隨時娯樂之是名戲笑母
是兒福徳威力而疾長大便教書數算印善
知諸物價相貴賤是王薩薄聚落是四方商
客所聚集處時四方商客來詣聚落問言是
中阿誰善好有徳可寄可信示我利害諸人
示沙門億耳善好有徳可寄可信善別利害
是諸商客即詣沙門億耳託爲主人沙門億
耳問諸商客從何處來答言從某方某國
來即問彼方國中有何好惡商客具答好惡
之事是時復有諸商客海中來者至王薩薄
聚落問言是中阿誰善好有徳可寄可信示
我利害諸人示沙門億耳善好有徳可寄可
信善別利害是諸商客即託爲主人沙門億
耳問諸商客從何處來答言大海中來問大
海中有何好惡商客具答海中諸事大海中
有波怖龜怖提迷魚怖提迷耆羅魚怖失收
摩羅魚怖迴波怖水覆山怖黒風怖惡龍處
怖惡羅刹怖億耳百千人去時一得還若得
來還種種珍寶布施作福七世不盡何況己
身是諸商客見是沙門億耳有大威力如是
思惟若作薩薄共多人入海必安隱來出諸
人言沙門億耳汝何以不入大海答言我入
大海作何等是中多諸恐怖百千人去時一
得還是諸商客激厲言何等人仰他活命乃
至婬女仰他活命若人求作布施福徳是事
善好諸商客如是激厲沙門億耳信受欲去
到父母所辭欲入海時父母説諸怖事欲令
變悔以制留之人爲財故入大海我家中多
諸寶物汝用布施作福七世不盡何爲入海
時不隨父母語父母語諸貴人佐我留億耳
時諸大官長者居士億財主大富薩薄如是
貴人留之不隨父母知其意正則聽令去於
是乘象振鈴遍告聚落令言沙門億耳欲入
大海我作薩薄誰欲共去是人福徳五百商
人皆悉樂從彼國土法作薩薄者要出二
十萬金錢十萬辦舡十萬辦資糧莊嚴竟
已下舡著水中以七枚繩繋日日唱言誰能
捨父母兄弟姉妹妻子閻浮提種種樂及捨
樂壽誰欲得金銀摩尼琉璃種種寶物七世
隨用布施作福者共入大海如是日日唱日
斷一繩如是斷六繩殘第七繩待伊勒風晋
言
好隨
風既得伊勒風斷第七繩舡疾勝箭是薩
薄福徳威力是舡疾到寶渚勅語諸商客
言取諸寶物載使滿舡莫令大重取寶物竟
得伊勒風是時舡去疾勝于箭還閻浮提
向王薩薄聚落有二道水道陸道沙門億耳
語諸商人何道去諸人言陸道去時有空澤
是中夜住語諸商人我曾聞賊來劫諸商
客若前殺薩薄則諸商客無所成辦若不殺
薩薄則以錢物力若自身力若以他力必能
得賊我當餘處宿去時當喚我諸人言爾億
耳驅驢別處宿是諸商客夜半發去人人
相覺竟不喚億耳後夜大風雨墮億耳覺喚
諸商客商客無人應者億耳如是思惟奈
何諸人棄我去耶即逐去是道多沙土風
雨流漫路無遺跡仰驢嗅跡而前億耳飢
極前行見有一城嚴好淨潔如是思惟念
想得食立於城門隨念失聲唱言食食時無
數百千萬餓鬼來出皆言何等食阿誰與億
耳言無食我行飢極念想得食因出此言我
無食也如是思惟我當城邊得食是故唱言
食耳諸餓鬼言此是餓鬼城我百千萬歳今
日乃聞唱食聲我等以不布施慳心多故墮
餓鬼中汝欲那去億耳言欲至王薩薄聚落
鬼言從是道去於是前行復見一城如是復
念前城不得食今或能得水即到門立唱言
水水時無數百千餓鬼來出皆言何等水阿
誰與億耳言無水我渇極念想得水因出是
聲我無水也如是思惟我當城邊得水是故
唱言水耳餓鬼言此是餓鬼城百千萬歳今
日乃聞水聲我等以不布施慳心多故墮餓
鬼中汝欲那去億耳言欲至王薩薄聚落鬼
言從是道去前行不久復見樹名婆羅夜
於下宿搖樹落葉細者自食麁者與驢如是
日暮至夜是中即有床出男出女出顏貌端
正著天寶冠共相娯樂沙門億耳作是思惟
我不應爾看他私事時夜過晝來即時床滅
女滅有群狗來噉是男子肉盡骨在億耳念
言我悔不問是人先作何行今得此報夜善
晝惡我當住待問之至夜更有好床男出
女出顏貌端正著珠寶天冠共相娯樂億耳
即往問男汝作何行今得是報夜善晝惡男
言汝何用問爲億耳言意欲知之男言汝
識阿濕摩伽阿槃地國中王薩薄聚落不億
耳言識男言我是某甲屠兒有長老迦旃延
常出入我家我常供給飮食衣被湯藥億耳
彼常語我言莫作惡行後得大苦我時答言
先世以來以此爲業今若不作那得自活時
迦旃延復語我言汝作此惡晝多夜多我言
晝多即語我言汝夜受五戒可獲微善我即
從受今得此報夜善晝惡皆由作行悔恨何
益男問億耳汝欲那去答言至王薩薄聚落
男言從是道去億耳便去前行不久復見一
樹名波羅住下止宿搖樹落葉細者自食
麁者與驢時夜過晝來是處復有床出男
出女出顏貌端正著珠寶天冠共相娯樂億
耳即念我不應住此觀他私事如是至暮床
滅女滅百足蟲出噉是男子肉盡骨在億耳
念言我悔不問汝作何行今得此報晝善夜
惡當住待問夜過晝來復有床出男出女
出顏貌端正著珠寶天冠共相娯樂億耳往
問男子汝作何行今獲此報晝善夜惡男
言汝何用問爲億耳言意欲知之男言汝
識阿濕摩伽阿槃地國中王薩薄聚落不答
言識是中某甲男子婬犯他婦有長老迦旃
延出入我家我家常供給飮食衣被湯藥
億耳爾時彼教我言莫作惡行後得苦報我
答言不能自抑當可如何復語我言汝於此
事何時偏多我言夜多時迦旃延即語我言
受晝五戒可獲微善我用其言受晝五戒故
獲斯報晝善夜惡悔恨先行無所復益男問
億耳汝欲那去答言欲至王薩薄聚落男
言從是道去前行復見林樹池水清淨億
耳於中洗浴飮驢是池邊有堂衆寶莊嚴億
耳仰視見堂即作是念我飢渇欲死當何所
在即便上堂誦佛經偈
　　　　飢爲第一病　行爲第一苦　　　　
　　　　如是知法寶　涅槃第一樂
上堂見女人坐象牙床床脚繋二餓鬼是女
識億耳字問訊沙門億耳道路不極不渇不
飢耶億耳自念是女人生不見我乃識我字
何以得爾女即喚億耳坐共相問訊語女言
貴女乞我食女言相與汝但莫與是二餓鬼
億耳言貴女今我飢急何能與鬼女即與水
洗手與食是女欲令億耳知此因縁故小出
堂外時二餓鬼伸手語沙門億耳乞我一口
乞我半口我腹中飢如火燒沙門億耳先好
布施憐愍衆生作是思惟我飢急辛苦是餓
鬼那得不苦各各與一口是二餓鬼著食口
中是食變成膿血少多咽還吐出滿堂臭惡
女人還入見臭處滿堂女言我語汝莫與何
以與之億耳言姉妹我不知是事故與女即
除吐掃灑燒香還坐本處億耳語姉妹更與
我食女言我不惜食設與汝者恐更與鬼是
事不可億耳言姉妹我先不知故與今不復
爾是女即以水洗手與億耳食是時更有一
女來語貴女與我食女言食汝常食作是語
已即有三錡鑊𤓥火湯沸是女脱衣著一
面入鑊中皮肉爛盡唯有骨鎖冷風來吹
即得出鑊還活著衣噉其爛肉噉已而去億
耳故食更有女來言貴女與我食女言食汝
常食作是語竟女變成羖羊噉草沙門億耳
如是思惟自疑我或人中死生此餓鬼國耶
即語貴女是何等事女言何用問爲億耳言
意欲得知女言汝識阿濕摩伽阿槃地國中
王薩薄聚落不億耳言識是一鬼繋我頭邊
床脚者是我夫某甲居士繋我脚邊床脚者
是我兒有長老迦旃延出入我舍受我衣服
湯藥供養是二人瞋我言我作財辛苦而持
與他汝空自疲勞後世當得膿血之報以是
慳貪不憙布施墮餓鬼中是惡口業報故與
食變爲膿血億耳言是女何以自噉肉女言
是女我兒婦以物與擧或自噉若與人我問
時如是言我不噉不與他若自噉若與他者
我當自噉肉是故今自噉肉是第二女復作
何等變作羖羊噉草貴女言是我婢我使舂
磨或自噉或與他若問時言我不自噉不與
他若自噉若與他者我後世當作羊噉草以
是因縁今作羊噉草億耳言汝作何行女
言我有少罪我是中不久住我此間死當生
四天王天中汝能少爲我不億耳言何等事
女言王薩薄聚落中我有女未知修善汝還
至彼爲我語是女某甲我見汝父母兄兄婦
婢唯汝母獨受福餘者受罪汝母因我語汝
莫作惡事後世多受苦報汝若不信汝母言
是處有藏大有錢財取爲我作福供養僧亦
供養長老迦旃延殘餘可以自活作是語已問
億耳言汝欲去耶答言欲去女言汝瞑眼
即如其言便瞑眼須臾之頃便於王薩薄聚
落不遠置之是諸商客先到聚落者諸人問
之何以不見沙門億耳諸商客言大海中
失是時聚落諸人聞其失億耳擧邑啼哭如
喪父母億耳問之何以如此諸人言沙門億
耳大海中失以其失故啼哭相吊億耳即作
是念我死消息聞是聚落如是憂憒若今見
我必復擾動何須復歸彼貴女囑我語其女
當爲至彼億耳漸到女舍共相問訊語其女
言某甲知不我見汝父母兄兄婦婢盡在餓
鬼中唯汝母獨受福餘者受苦汝母語汝
莫作惡事後受苦報女言咄男子汝癡人汝
狂人我父母布施作福徳死必生天何以故
在餓鬼中億耳即語女言汝母言某處有藏
廣大錢物在中爲我作福供養僧及長老迦
旃延殘餘自活是女聞已便至藏所發取大
得錢財得以生信如其母勅即以供養衆僧
是沙門億耳先世供養佛種善根利根近見
諦以是因縁力能得今世無漏智是人爲善
根力所追便自思惟愁憂我用歸家爲當往
大迦旃延所即往到已頭面禮竟一面坐沙
門億耳心厭本事怖畏世間長老迦旃延隨順
其意而爲説法即於座上得諸法清淨無垢
法眼是人見法得法知法淨法度疑悔不信
他不隨他立道果中得無所畏從坐起頭面
禮長老迦旃延足白言大徳我歸依佛歸依
法歸依僧我作優婆塞憶念我從今盡壽不
殺生心信清淨大徳我欲善勝法中出家受
具足戒作比丘欲善勝法中行道迦旃延言
沙門億耳父母聽汝出家不答言大徳我父
母未聽迦旃延言我曹法父母不聽不得出
家受具足戒億耳言大徳我自求是事若父
母聽當來出家受具足戒迦旃延言汝宜知
是時億耳頭面禮長老迦旃延足即便歸家
見父母禮拜問訊億耳父母先愁苦故失明
聞億耳從大海中安隱還歸悲喜涙出眼還得
明億耳住過五六日已白父母言聽我善勝
法中出家父母言億耳我唯有汝本至心求
願得汝汝不用我語入大海得汝死消息愁
憂故眼盲汝今大海中安隱來還我大歡喜
眼得開視汝今便爲更生汝受我語則爲供
養我曹我曹壽命不過幾時若能畢我等壽
不出家者我死不恨億耳答言諾供養滿十
二年終父母壽如偈説
　　　　生者有死　高者亦墮　一切皆盡　　　　
　　　　無有常者
億耳澡浴到長老迦旃延所頭面禮足一面
坐大徳我今得正法信欲佛法中出家修梵
行長老迦旃延即與億耳出家是時阿濕摩
伽阿槃地國土少比丘十衆難得是沙彌夏
安居過自恣竟長老迦旃延共住弟子近住
弟子諸方來見師問訊爾時比丘滿十衆是
時與億耳受具足戒時諸比丘欲遊行東方
國到佛所見佛供養億耳問諸比丘長老那
去諸人言欲至舍衞國見佛世尊親近禮拜
億耳言我亦欲去諸人言隨意億耳言小待
我辭和尚億耳向長老迦旃延所頭面禮足
一面坐如是言大徳和尚我今安居竟欲
遊行東方國土見佛世尊親近禮拜願聽我
去迦旃延言欲往隨意汝當代我頭面禮佛
足問訊少病少惱起居輕利安樂住不及餘
比丘如是問訊長老摩訶迦旃延是我和尚
阿濕摩伽阿槃地國土中舊比丘摩摩帝帝帝
陀羅濟度我是長老頭面禮佛足問訊少病
少惱起居輕利安樂住不及餘比丘亦如法
問訊已從婆伽婆乞請五事一者阿濕摩伽
阿槃地國土少比丘受具足十衆難得願佛
聽此國少比丘受具足二者阿濕摩伽阿槃
地國土地堅多碎石土塊願佛聽此國比丘
著一重革屣三者阿濕摩伽阿槃地國人憙
洗浴以水爲淨願佛聽此國諸比丘常洗浴
四者如東方國土用如是麻褥覆毛褥
覆花衣褥覆願佛聽阿濕摩伽阿槃地國比
丘皮褥覆羊韋鹿韋羖羊韋五者有比丘遣
比丘使與他比丘衣他不取是衣中間失我
曹當云何億耳汝若去東方國土見佛世尊
親近禮拜代我如是問訊以此五事具白世
尊是時億耳受長老迦旃延語誦利從坐
處起頭面禮長老摩訶迦旃延竟已即向自
房付臥具持衣鉢遊行諸國土漸漸到舍衞
國見佛頭面禮足一面坐諸佛常法有客比
丘來以如是語問訊忍不足不安樂住不
乞食不難道路不疲耶爾時佛以是語問
億耳忍不足不安樂住不乞食不難道路
不疲耶是比丘答言實忍足安樂住乞食不
難道路不疲諸佛常法共客比丘一處宿
時勅侍者爲客比丘房舍内敷床臥具是時
佛勅阿難爲客比丘房内敷床臥具阿難如
是思惟如佛所勅爲客比丘敷床臥具佛世
尊今日必欲與客比丘同一房舍宿即向佛
房與客比丘敷床臥具竟還白言大徳與客
比丘敷床臥具竟佛自知時佛從坐起向自
房到坐處敷尼師檀結加趺坐億耳向佛
房到已頭面禮佛足坐處敷尼師檀結加
趺坐是二人夜多坐禪默然中夜過至後夜
佛語億耳汝比丘唄億耳發細聲誦波羅延
薩遮陀舍修妬路竟佛讃言善哉比丘汝善
讃法汝能以阿槃地語聲讃誦了了清淨盡
易解比丘汝好學好誦佛知故問汝何以晩
入道億耳言大徳我久知欲患有縁事不得
出家即説偈言
　　　　已見世間過　見法不樂漏　　　　
　　　　聖人不樂惡　惡人不樂善　　　　
　　　　決定見法味　法味息煩惱　　　　
　　　　除熱離衆惡　服法喜法味
億耳如是思惟是我時到當以五事廣問世
尊於是億耳從坐起偏袒著衣合掌白佛言
世尊長老大迦旃延是我和尚阿濕摩伽阿
槃地國中舊住摩摩帝帝帝陀羅濟度我稽
首禮佛足問訊少病少惱起居輕利安樂住
不及餘比丘亦如法問訊以五事廣問世尊
佛語億耳汝且止須我問時當説佛以是因
縁會僧會僧已告億耳汝所問便問是時憶
耳白佛言大徳長老迦旃延是我和尚阿
濕摩伽阿槃地國土舊比丘摩摩帝帝帝陀
羅濟度我是長老頭面禮佛足問訊少病少
惱起居輕利安樂住不餘比丘亦如是問訊
五事廣白世尊何等五一者阿濕摩伽阿槃
地國土比丘少受具足十衆難得願佛聽此
國少比丘受具足二者阿濕摩伽阿槃地
國土地堅碎石多土塊多願佛聽此國土比
丘著一重革屣三者阿濕摩伽阿槃地國土
人憙洗浴以水爲淨願佛聽此國土諸比丘
常洗浴四者大徳若東方國土用如是麻褥
覆毛褥覆華衣褥覆願佛聽此國土比丘皮
作褥覆羊韋鹿韋羖羊韋五者有比丘遣比
丘使與他比丘衣他不取是衣中間失是中
我曹當云何佛種種因縁讃戒讃持戒讃戒
讃持戒已佛語諸比丘從今日聽邊國中持
律第五受具足戒是中南方白木聚落白木
聚落外是邊國也西方有住婆羅門聚落婆
羅門聚落外是邊國北方優尸羅山去山不
遠有蒲泉薩羅樹薩羅樹外是邊國東方
有婆羅聚落字伽郎伽郎外是邊國東北
方有竹河竹河外是邊國從今日聽阿濕摩
伽阿槃地國土比丘作一重革屣若穿破更
補兩頭置中央厚重革屣不應著毛革屣不
應著聲革屣不應著纒革屣不應著一切
青革屣一切黄一切赤一切白一切黒青皮
間黄皮間赤皮間白皮間黒皮間青韋繍黄
韋繍赤韋繍白韋繍黒韋繍師子皮繍虎皮
繍豹皮繍獺皮繍猫皮繍兜羅紵屣毳紵
屣劫貝紵羖羊毛紵羖羊毛縷縫屣羖羊
角革屣廣前革屣孔雀筋縷縫孔雀翅雜
革屣一切種種雜色莊嚴縷繍革屣不應著
若著犯突吉羅罪從今日聽阿濕摩伽阿槃
地國中常洗浴如東方麻褥覆毛褥覆華褥
覆我今聽阿濕摩伽阿槃地國中如是皮作
褥覆羊韋鹿韋羖羊韋有比丘遣比丘使與
他衣他比丘不取是衣中間失佛言若得衣
彼比丘十日應畜若過十日犯捨墮
佛婆伽婆在舍婆提國住六群比丘爾時畜
大皮師子皮虎皮豹皮獺皮狸皮佛言五大
皮不應畜若畜犯突吉羅罪更有五皮不應
畜象皮馬皮狗皮野干皮黒鹿皮若畜犯突
吉羅罪
佛在倶睒彌國是時長老闡那有高好床佛
與阿難詣闡那房闡那遙見佛來見已向佛
合掌如是語大徳來入房看佛見闡那布高
好床見已語阿難是癡人敷高好床内爛
外流佛種種因縁訶竟語諸比丘從今日高
好床不應畜若畜犯波逸提罪
佛在毘耶離國時有一惡優婆塞與跋難陀
釋子作弟子共語恭敬更相愛念跋難陀釋
子晨朝著衣持鉢至其家惡優婆塞與布坐
處命跋難陀坐共相問訊其家有犢子雜色
斑駮見已即生貪心是好可用作尼師檀
跋難陀語言汝犢子雜色斑駮是可用作
尼師檀優婆塞言汝須耶語言須即殺
犢子剥皮持與便持皮去犢母鳴吼從後逐
之是時諸比丘維耶離僧坊門間空地經行
遙見跋難陀來諸比丘相語是跋難陀釋子
無羞人多有見聞疑惡欲人牸牛吼隨後來
必作惡事若欲作若已作漸漸到諸比丘所
問言長老此牛何以從汝後鳴吼跋難陀向
諸比丘廣説諸比丘種種因縁訶跋難陀何
以名比丘故奪畜生命汝無慈愍心如是種
種因縁訶已是事白佛佛以是因縁集僧集
僧已佛知故問跋難陀汝實爾不答言實爾
世尊佛種種因縁訶何以名比丘故奪畜生
命無憐愍心佛種種因縁訶已語諸比丘從
今日白衣舍牛皮不應受不應坐臥比丘家
中燥牛皮應受不應坐臥
佛在舍衞國六群比丘載女乘種種不清淨
佛言女乘不應載若載得突吉羅罪六群比
丘共女載種種不清淨佛言不應共女載若
共載得突吉羅罪六群比丘共女有間載種
種不清淨佛言不應共女有間載若載得突
吉羅罪
長老畢陵伽婆蹉患眼親里遣使兩犍牛駕
車來迎長老乘車來此間治眼答言佛未聽
乘兩犍牛車以是事白佛佛言聽載犍牛車
當使餘人御不得自御爾時六群比丘捉牸
牛尾渡河種種不清淨佛言不應捉牸牛尾
渡河若捉得突吉羅罪若師子虎象馬牛雄
者捉尾渡河無罪六群比丘捉小女人手渡
河種種不清淨佛言不應捉小女人手渡河
若捉小女人手渡河得突吉羅罪
有諸居士婦向阿脂羅河洗浴脱衣岸上入
水洗浴河水卒涱漂去爾時諸比丘在河岸
邊空地經行時諸女人語諸比丘大徳見救
捉我等諸比丘言姉妹佛結戒不應故觸女
人身諸女人言大徳慈悲憐愍人何處沙
門釋子中我等今爲水漂是非見捉諸比丘
不知云何以是事白佛佛言應救諸比丘如
是捉時婬心起還放諸女言大徳小時莫放
得到彼岸諸比丘不知云何是事白佛佛
言雖婬心起但捉一處莫放到岸不應故觸
若更觸得罪若繍畫女木女不應故觸觸得
突吉羅罪
佛婆伽婆在阿羅毘國阿羅毘諸比丘著木
屐時時到和尚阿闍梨所受經學經問經
是時精舍内曳屐踉踉作聲有一摩呵盧比
丘蹈斷長行虫佛知故問阿難何以故精
舍内曳屐聲阿難言世尊是阿羅毘諸比丘
著木屐時時到和尚阿闍梨所受經學經
問經是故曳屐作聲佛以是事集僧集僧已
知而故問諸比丘汝實爾不答言實爾世尊
佛種種因縁訶何以名比丘畜木屐種種因
縁訶已告諸比丘從今不得著木屐多羅奢
屐竹屐竹葉屐文若屐婆毘屐若畜犯突吉
羅罪
長老跋提從高貴中出家是人本白衣時
著欽婆羅屐如本法畜欽婆羅屣諸居士譏
嫌訶責沙門釋子自稱善好有徳著欽婆羅
屐如王如大臣有諸比丘少欲知足行頭陀
聞是事心慚愧以是事具白佛佛以是因縁
集僧集僧已佛知故問汝實爾不答言實
爾世尊佛種種因縁訶何以名比丘著欽婆
羅屐種種因縁訶已語諸比丘從今日欽
婆羅屐不應著若著犯突吉羅罪
佛在王舍城瞻蔔國中有長者子字沙門二
十億是人棄二十億金捨瞻蔔城五百聚落
阿尼目佉出家徒跣空地經行足下血出遍
流經行地經行此頭彼頭烏啄血佛與阿難
到是處見是事佛知故問阿難誰是處經行
地血流漫阿難答言世尊是瞻蔔國中長者
子字沙門二十億棄二十億金捨闡蔔城
五百聚落阿尼目佉出家徒跣經行足下血
流遍經行地經行此頭彼頭烏啄血佛以是
事集僧集僧已佛知故問汝實爾不答言
實爾世尊佛言沙門汝能著一重經行革屣
不答言不能佛言何以不能答言世尊我
儻有同守戒諸比丘當言瞻蔔國中長者
子字沙門二十億棄二十億金捨瞻蔔城五
百聚落阿尼目佉出家而染著一重革屣若
佛聽一切比丘著我當著佛種種因縁讃戒
讃持戒讃戒讃持戒已語諸比丘從今聽著
一重經行革屣若破補兩頭置中央厚重革
屣不應著毛革屣不應著聲革屣不應著
纒革屣不應著一切青一切黄一切赤一切
白一切黒革屣不應著青皮間黄皮間赤皮
間白皮間黒皮間青皮繍黄皮繍赤皮繍白
皮繍黒皮繍師子皮繍虎皮繍豹皮繍獺皮
繍猫皮繍兜羅紵屐毳紵屐劫貝紵
屣羖羊毛紵屣羖羊毛縷縫屣羖羊角屣
廣前屣孔雀筋縫屣孔雀翅縫屣一切雜色
革屣不應著若著犯突吉羅罪
佛在舍衞國東園摩伽羅母堂上晡時從禪
起下堂在露地經行是時諸比丘著革屣隨
佛經行佛顧視見諸比丘著革屣隨佛經
行語諸比丘有外道出家師弟子尊重恭
敬師故不著革屣從師經行何況多陀阿伽
度阿羅訶三藐三佛陀汝曹著革屣隨佛經
行佛種種因縁訶已語諸比丘從今佛前不
得著革屣和尚阿闍梨一切上座前佛塔
中得道塔中温室講堂食厨門間禪窟大
小便處洗大小便處洗浴處一切多衆行處
不應著革屣若著犯突吉羅罪
佛在舍衞國長老畢陵伽婆蹉病眼痛徒跣
入聚落蹴石傷脚増益眼痛以是事語諸比
丘諸比丘以是事白佛佛以是因縁集僧
集僧已佛知故問畢陵伽婆蹉汝實爾不答
言實爾世尊佛種種因縁讃戒讃持戒讃戒
讃持戒已語諸比丘從今聽著一重革屣入
聚落厚重革屣不應著毛革屣不應著乃至
種種雜色縷縫革屣不應著若著犯突吉羅
罪
佛在舍衞國諸比丘露地洗脚以脚指行脚
跟行或登樹葉行若石上跳行入戸床上
坐或時用草若衣若弊納拭脚住處諸草
若衣弊納狼藉在地臥具垢臭爾時有一居
士請佛及僧明日食佛默然受居士知佛受
請從坐起頭面禮足繞佛而去到自舍具多
美飮食氣味香潔辦具竟敷坐處遣人白佛
時到食具已辦佛自知時諸比丘至居士舍
佛自房住迎食分諸佛常法如是遊觀看諸
比丘房持戸鉤處處大房別房遍諸房看開
一房見草及衣弊納狼籍在地臥具垢臭佛
入房安徐擧被褥出床榻棄地草及衣弊
納掃房中塗地竟還内被褥床榻閉戸下
橝向自房到坐處敷尼師檀結加趺坐
是時中間居士見僧坐已自行澡水自手與
種種多美飮食氣味香潔僧自恣飽滿已持
獨坐床是中坐欲聞法上座説法已次第而
去還到精舍頭面禮佛足一面坐諸佛常
法比丘食還歡喜軟語如是問諸比丘美食
飽滿不爾時諸比丘還佛以如是語問諸比
丘美食飽滿不答言飽滿佛言我今日持戸
鉤處處大房別房遍諸房看開一房戸見草
及衣弊納狼藉在地臥具垢臭是事不是汝
曹云何不愛護僧臥具諸居士婆羅門血肉
乾竭布施作福諸比丘是中應少受善愛護
佛種種因縁訶已語諸比丘從今聽一重洗
脚革屣若穿更補兩頭置中央厚重革屣不
應著乃至種種雜色縷縫革屣不應著若著
犯突吉羅罪
佛在舍衞國有一比丘失一重洗脚革屣比
丘到居士所乞言我失一重洗脚革屣汝與
我居士約勅皮師汝與是比丘作一重革屣
我與汝價是皮師以厚重革屣貴直二三錢
不肯與作一重革屣比丘到皮師所索皮師
不與作比丘不得還從居士求言居士是皮
師竟不與我作一重革屣居士言大徳我已
約勅不肯與我當云何汝能著厚重革屣不
比丘如是思惟我當壞厚重革屣作一重革
屣著是比丘持縷錐往祇桓門間欲壞厚重
革屣作一重革屣佛食後彷徉經行往到是
處見是比丘門下坐佛知故問比丘汝作何
等答言世尊我失一重洗脚革屣我從居士
乞居士約勅皮師令作言與是比丘作一重
洗脚革屣我與汝價是皮師以厚重革屣貴
直二三錢故不肯與我作一重革屣我到皮
師所重索皮師故不與我我不得已還從居
士乞語言居士是皮師竟不與我一重革屣
居士言我已約勅不肯與汝我當云何便語
我言汝能著厚重革屣不我如是思惟當壞
作一重洗脚革屣佛語比丘莫壞厚重革
屣何以故不堅牢故從今聽作破染著淨若
有人施厚重革屣還令主著行下至二三
歩如是得畜
佛在王舍城六群比丘以佛聽著破染著淨
革屣故求種種雜色革屣畜有時六群比丘
到諸釋子邊乞革屣若主不與一比丘高擧
一比丘脱取以是事故釋子恒不敢出恐六
群比丘脱我革屣故諸居士譏嫌訶責沙門
釋子自稱善好有徳著種種雜色莊嚴革屣
如王如大臣有比丘少欲知足行頭陀聞
是事心慚愧以是事具白佛佛以是因縁集
僧集僧已佛知故問六群比丘汝實爾不答
言實爾世尊佛以種種因縁訶何以名比
丘著種種雜色莊嚴革屣種種因縁訶已語
諸比丘若有一重革屣若有破染著淨厚重
革屣聽畜一切雜色莊嚴革屣不應著若著
犯突吉羅罪佛在舍衞國自恣竟夏末月
與大比丘衆遊行諸國有一比丘手捉革屣
跛行佛見是比丘知而故問比丘何以手
捉革屣跛行答言世尊我革屣内鼻堅足指
間破痛故跛行佛言應用軟物作七法中皮革
法第五竟
十誦律卷第二十五

十誦律卷第二十六第四誦之六
　後秦北印度三藏弗若多羅譯　
七法中醫藥法第六
佛在王舍城秋時諸比丘冷熱發癖癊患動
食不能飽羸痩少色力佛見諸比丘羸痩少
色力佛知故問阿難諸比丘何以羸痩少色
力阿難白佛言世尊諸比丘秋時冷熱發
癖癊患動食不能飽是故羸痩少色力爾時
世尊作是念當以何藥與服令差色力還復
若食麁飯麨糒不能益身當聽服四種含消
藥酥油蜜石蜜佛以是因縁故集僧集僧已
告諸比丘從今日聽諸病比丘服四種含消
藥酥油蜜石蜜爾時諸比丘中前服過中不
服猶故羸痩少色力佛見已復問阿難諸比
丘何以故羸痩答言世尊世尊雖聽病比丘
服四種含消藥諸比丘中前服過中不服是
以猶故羸痩佛以是因縁集僧集僧已佛種
種因縁讃戒讃持戒讃戒讃持戒已告諸比
丘從今日聽四種含消藥中前中後自恣服」
佛在舍衞國是時長老畢陵伽婆蹉目痛藥
師語言以羅散禪塗眼答言佛未聽我等
以羅散禪塗眼諸比丘以是事白佛佛言聽
以羅散禪塗眼是長老以羅散禪盛著鉢中
半鉢鍵鎡小鍵鎡絡嚢懸象牙杙上取藥
時流汚壁及臥具房舍中臭穢佛言應用函
盛雖盛不覆土塵墮中用時増益眼痛佛
言應作蓋蓋直動脱佛言子口合作是時
諸比丘用鳥翮雞翮孔雀尾著眼藥眼痛更
増佛言用匕長老優波離問佛應用何等
物作匕佛言若鐵若銅若貝若象牙若角若
木若瓦
佛在毘耶離國住是地醎濕諸比丘病疥膿
血流汚安陀會如水漬佛知故問問諸比
丘何以汚安陀會如水漬諸比丘言世尊
我曹病疥膿血流出汚安陀會佛言從今
日聽諸病疥比丘用苦藥塗長老優波離問
佛何等苦藥佛言拘頼闍樹拘波羅樹拘
眞利他樹師羅樹波伽羅樹波尼無祇倫
陀樹諸比丘不曉擣磨佛言聽石磨石磨
藥墮地佛言聽石臼杵擣諸比丘手壞佛
言聽作木杵作木杵不曉作捉處手上下
脱佛言中央令細所擣藥麁佛言應簁
令細以油塗瘡以藥坌上
佛在舍衞國長老施越狂病受他語噉生
肉飮血狂病當差施越語諸比丘我狂受他
語噉生肉飮血我今當云何諸比丘以是事
白佛佛以是因縁集僧集僧已佛知故問問
施越汝實狂受他語噉生肉飮血語諸比
丘我今當云何汝實作是事不答言實作世
尊佛種種因縁讃戒讃持戒讃戒讃持戒已
語諸比丘從今日若有如是病聽噉生肉飮
血應屏處噉莫令人見
佛在舍衞國共大衆夏安居是時長老畢陵
伽婆蹉王舍城夏安居是長老多知多識
多得酥油蜜石蜜盛著大小鉢大小鍵鎡
中絡結懸象牙杙上取時流出汚壁臥具房
舍臭穢有諸比丘共行弟子近住弟子取酥
油蜜石蜜擧殘惡捉不受内宿合置一器中
噉諸佛常法兩時大會春末月夏末月春末
月諸方國比丘來詣佛所聽佛説法夏安
居樂是初大會夏末月安居竟過三月作衣
畢持衣鉢漸漸遊行來詣佛所我久不見
佛久不見修伽陀是第二大會諸比丘王舍
城安居訖過三月作衣竟與衣鉢倶漸漸遊
行來詣佛所頭面禮佛足一面坐諸佛常法
有客比丘來如是問忍不足不安樂住不乞
食不難道路不疲耶今佛亦如是佛問
客比丘忍不足不安樂住不乞食不難道
路不疲耶諸比丘言忍足安樂住乞食不難
道路不疲以是事向佛廣説佛以是因縁集
僧集僧已佛種種因縁訶諸比丘我憐愍諸
病比丘聽服四種含消藥酥油蜜石蜜而擧
殘惡捉不從淨人受内宿種種因縁訶已
語諸比丘從今病比丘聽服四種含消藥一
受已七日自恣服若過七日犯尼薩耆波逸
提
佛在舍衞國長老疑離越見作石蜜若麺若
細糠若焦土若炱煤合煎見已語諸比丘
諸長老是石蜜若麺若細糠若焦土若炱
煤合煎不應過中噉諸比丘以是事白佛
佛以是因縁集僧集僧已佛知故問問疑離
越汝實見作石蜜若麺若細糠若焦土若
炱煤合煎語諸比丘不應過中噉不答曰
實爾世尊佛種種因縁讃戒讃持戒讃戒讃
持戒已語諸比丘從今聽作石蜜若麺若
細糠若焦土若土煤合煎若中前應噉
過中不得噉
佛在舍衞國時長老舍利弗病風冷藥師言
應服蘇提羅漿舍利弗言佛未聽我服蘇提
羅漿諸比丘以是事白佛佛言從今聽服
蘇提羅漿長老優波離問佛用何等物作蘇
提羅漿佛言以大麥去麁皮不破少煮著一
器中湯浸令酢晝受晝服夜受夜服不應過
時分服
佛故在舍衞國時長老舍利弗熱血病藥師
言應服首盧漿舍利弗言佛未聽我服首盧
漿諸比丘以是事白佛佛言聽服首盧
漿長老優波離問佛何等物作首盧漿佛
言若蘖若磨若擣合油等分以水和之
令酢時應服非時不應服佛在波羅奈國
與大衆共夏安居是中有優婆夷字摩訶斯
那大富饒錢穀田宅寶物豐足種種福徳
成就信佛法僧見諦得道請佛及僧夏四月
供給病人飮食湯藥自恣所須有一比丘病
服下藥須肉語諸看病人言汝去到摩訶斯
那優婆夷所作如是語有一比丘病服下
藥須肉看病人即往摩訶斯那優婆夷所語
言有一比丘病服下藥須肉優婆夷即持物
與婢使買肉與看病人婢持物遍波羅奈城
中求肉不能得王波摩達斷殺故還語大家
言王斷殺我遍求不能得優婆夷思惟何以
辛苦如是我請佛及僧夏四月自恣所須一比
丘病服下藥須肉不能得若不得肉或當増
病如是思惟已捉利刀入室自割髀肉持與
婢汝好熟煮與比丘婢煮竟與看病人看病
人持去以水洗病比丘手持肉與病比丘病
比丘不知是何肉便食病從是得差摩訶斯
那優婆夷極患瘡痛不能出入坐起其夫
有小因縁事不在行還不見其婦即問摩
訶斯那優婆夷那去家人言病苦痛在一室
中臥不能坐起其夫到邊問汝有何苦痛爲
風熱冷病耶優婆夷廣説上事其夫聞已
大瞋不忍不信何縁爾沙門釋子不知時不
籌量若施者不知量受者應知量乃使我
婦苦痛如是不能坐起含瞋詣佛佛時與大
衆圍繞説法遙見優婆塞來漸近佛以大
慈力感彼瞋恚漸息清淨心生頭面禮佛足
一面坐佛爲説法示教利喜示教利喜已默
然便從坐起偏袒右肩合掌白佛言世尊受
我明日請食并比丘僧佛默然受知佛默然
受已頭面作禮繞佛而去通夜辦具多美
飮食辦竟晨朝布座遣使白佛食具已辦唯
聖知時佛著衣持鉢大衆圍繞往到其家在
衆中坐優婆塞見大衆坐竟自行澡水行澡
水已自手與飮食隨意所須大衆食訖澡
手執鉢持一小床在佛前坐聽佛説法佛知
故問優婆塞摩訶斯那優婆夷在何處答言
大徳摩訶斯那優婆夷病苦痛在一室中臥
不能行來佛言優婆塞汝去語摩訶斯那優
婆夷佛呼汝優婆塞到優婆夷邊語言佛呼
汝是時優婆夷聞喚歡喜瘡即差平復優婆
夷言汝看我師有如是大神力汝語我言佛
呼汝是時我身患即差平復夫見婦如是蒙
佛神力歡喜心生倶詣佛所頭面禮佛足一
面坐佛知二人信心歡喜隨意説法優婆夷
得斯陀含道優婆塞得須陀洹道佛與二人
更説要法善心即生示教利喜已佛從坐
起而去還到精舍以是因縁集僧集僧已
佛知故問問病比丘汝實作是事不答言實
作世尊佛種種因縁訶責何以名比丘噉人
肉佛種種因縁訶已語諸比丘從今日不應
噉人肉人脂人血人筋若噉犯偸蘭遮噉
人骨無罪從今小因縁不應索肉若食時得
肉應問是何等肉若不問得突吉羅罪
佛故在波羅奈國是時飢餓乞求難得象大
疫死有諸貧賤人象子馬子牛子客燒死人
人除糞人皆噉象肉諸比丘時至到其家
乞食諸人言大徳我此無飯無麨糒正有
象肉汝能噉不答言汝等尚噉我何以不
噉即與象肉諸比丘持去餘比丘問此何肉
答言象肉諸比丘種種因縁訶何以名比丘
佛未聽噉象肉而噉訶已以是事具白佛佛
以是因縁集僧集僧已佛知故問問諸比丘
汝實作是事不諸比丘言實作世尊佛種種
因縁訶諸比丘何以名比丘噉象肉若梵摩
達王聞沙門釋子噉象肉心不喜何以故象
是官物故佛種種因縁訶已告諸比丘從
今不應噉象肉象脂象血象筋若噉得突吉
羅罪若噉象骨無罪
佛故在波羅奈國是時飢餓乞求難得馬大
疫死有諸貧賤人象子馬子牛子客燒死人
人除糞人皆噉馬肉諸比丘時至到其家
乞食諸人言大徳此無飯無麨糒正有馬
肉汝等能噉不諸比丘言汝等能噉我何以
不噉即與馬肉諸比丘持去餘比丘問此是
何肉答言馬肉諸比丘種種因縁訶責何以
名比丘佛未聽噉馬肉而噉訶已以是事白
佛佛以是因縁集僧集僧已佛知故問問諸
比丘汝實作是事不答言實作世尊佛種
種因縁訶諸比丘何以名比丘噉馬肉若梵
摩達王聞沙門釋子噉馬肉心不喜何以故
馬是官物故佛種種因縁訶已告諸比丘從
今馬肉不應噉馬脂馬血馬筋馬骨若噉得
突吉羅罪
佛故在波羅奈國是時飢餓乞求難得諸貧
賤人象子馬子牛子客燒死人人除糞人皆
殺狗噉諸比丘時至到其家乞食諸人言大
徳此無飯無麨飯糒正有狗肉汝能噉
不諸比丘言汝等能噉我何以不能噉即與
狗肉諸比丘持去餘比丘問此是何肉答言
狗肉諸比丘種種因縁訶何以名比丘佛
未聽噉狗肉而噉訶已以是事白佛佛以是
因縁集僧集僧已佛知故問問諸比丘汝實
作是事不答言實作世尊佛種種因縁訶諸
比丘何以名比丘噉狗肉汝等若至貴人邊
若貴人來看汝若聞沙門釋子噉狗肉則棄
捨汝去汝如旃陀羅佛種種因縁訶已語諸
比丘從今不應噉狗肉狗脂狗血狗筋狗
骨若噉得突吉羅罪
佛故在波羅奈國時世飢餓乞求難得有諸
貧賤人象子馬子牛子客燒死人人除糞人
皆殺蛇噉諸比丘時至到其家乞食諸人言
大徳此無飯無麨無糒正有蛇肉汝等
能噉不諸比丘言汝等尚能噉我何以不
能噉即與蛇肉諸比丘持去餘比丘問此
是何肉答言蛇肉諸比丘種種因縁訶責云
何名比丘佛未聽噉蛇肉而噉訶已以是事
具白佛佛以是因縁集僧集僧已佛知故問
問諸比丘汝實作是事不答言實作世尊佛
種種因縁訶責云何名比丘噉蛇肉若諸龍
聞沙門釋子噉蛇肉心不喜何以故蛇龍
類故佛種種因縁訶已語諸比丘從今不應
噉蛇肉蛇脂蛇血蛇筋若噉得突吉羅罪若
噉蛇骨無罪
佛在舍衞國佛身中冷氣起藥師言應服三
辛粥佛告阿難辦三辛粥阿難受勅即入舍
衞城乞胡麻粳米摩沙豆小豆合煮和三辛
以粥上佛佛知故問問阿難誰煮此粥答
言我佛告阿難汝持是粥棄著無草地無
虫水中何以故若外道梵志見如是事必作
是語諸沙門釋子師在時漏處法出阿難受
勅即持粥棄著無草地無虫水中佛以是因
縁集僧集僧已告諸比丘從今大比丘煮食
不應噉若噉得突吉羅罪内宿内煮内宿外
煮外宿内煮自煮不應噉若噉得突吉羅罪」
佛在舍衞國有一居士請佛及僧明日食佛
默然受居士知佛受已從坐起頭面禮佛足
繞佛而去還家辦種種餚饍多美飮食敷床
坐褥遣使白佛食具已辦唯聖知時僧到其
舍佛自房住迎食分居士見僧坐訖自行澡
水手自下食阿難先食迎佛食分佛患差未
久飯不大熟阿難思惟世尊若食儻發冷患
即持薪火於祇桓門間煮熟時佛彷徉經
行見知而故問阿難汝作何等答言飯不
大熟世尊若食恐動先患我今更煮佛言善
哉善哉阿難是食如是更煮應法從今食
生聽更煮若生食聽火淨已得煮云何名火
淨乃至火一觸
佛故在舍衞國有一比丘痔病藥師名阿帝
利瞿妬路以刀割大行處時近祇桓門間露
現處治苦痛切身時佛欲入祇桓藥師遙
見佛來合掌請佛看是處佛言惡口人中阿
帝利瞿妬路此最第一乃請如來示如是處
從今不應示語大行處若示語犯罪從今
大行處不應聽刀治若治犯偸蘭遮罪
佛故在舍衞國毘羅然國有婆羅門王字阿
耆達是王有小因縁事來到舍衞國宿一居
士舍問居士言是中頗有高徳沙門婆羅門
爲大衆師人所宗重者不若有我當時時往
問訊我心或得清淨居士言有沙門瞿曇釋
子出家信淨除鬚髮著袈裟得阿耨多羅三
藐三佛陀汝若時時能往問訊汝心或得清
淨婆羅門言沙門瞿曇今在何處我欲往見
答言今在祇樹給孤獨園欲見便往即如
其言往見世尊在林樹間大衆圍繞説上妙
法諸根靜默容貌端正如紫金山既到問訊
退坐一面佛爲説法示教利喜示教利喜已
默然即從坐起偏袒著衣合掌白佛願受我
請夏坐一時并比丘僧佛念本行因縁必應
受報以是事故默然受之既蒙許可即起繞
佛三匝而去還歸本國爲佛及僧辦諸供具
種種餚饍以俟三月勅守門人我今一夏安
樂自娯外事好醜一不得白守門受勅一如
其教佛已安居時到集僧集僧已告諸比丘
今往詣毘羅然國諸比丘言敬如佛教佛與
五百大衆倶入其國其國信邪先無精舍城
北有林號曰勝葉波其林欝茂其地平博世
尊大衆止頓其中此邑狹隘邊鄙最陋民
窮少信乞食難得佛便集僧集僧已勅諸比
丘汝等當知此邑窮隘又多不信乞食難得
若欲於此安居者住不者隨意衆中是時舍
利弗獨往阿牟迦未迦山安居受天王釋及
其后阿須羅女請夏四月天食供養時佛與
五百少一比丘於毘羅然國安居彼國諸居
士及婆羅門以少信心供佛及僧滿五六日
便止諸比丘乞食極苦難得
時長老大目犍連白佛有樹名閻浮提閻浮
提因以爲名我欲取此樹果供養大衆有呵
梨勒林阿摩勒林欝單曰有自然粳米忉利
天食修陀味普皆欲取以供大衆有甘地
味我以一手擎諸衆生一手反地令諸比
丘自取而噉願見聽許佛言汝雖有大神
力諸比丘惡行報熟不可移轉一皆不聽是
國清涼水草豐美有波羅奈國人逐水草放
馬欲令肥丁來到此處馬子信佛心淨見諸
比丘乞食極苦難得言諸長老汝等辛苦耶
諸比丘言極辛苦彼言我等知汝極飢餓
我等糧食盡正有馬麥汝能噉不諸比丘言
佛未聽我等食馬麥諸比丘不知云何以是
事白佛佛言馬屬看馬人若是諸牧馬人能
以好草鹽水食馬此麥自在應受是馬有五
百匹比丘五百少一一馬食麥二斗一比丘
給一斗一斗與馬中有良馬給麥四斗二
斗給佛二斗與良馬阿難取佛分并自取
分持入聚落於一女前讃佛言姉妹佛有如
是念定智慧解脱解脱知見大慈大悲一切
智人身有三十二相八十種好紫磨金色項
有圓光大梵音聲視無厭足若不出家當作
轉輪聖王猶如日出當有七寶及千子我
與汝等無不屬者今出家得阿耨多羅三藐
三佛陀未度者度未解者解未滅度者滅度
除生老病死憂悲苦惱有小因縁在此安居
汝能持此麥爲佛作乾飯不女言大徳阿難
我家中多務多事不得爲作傍有一女人聞
佛功徳即生敬心如是人者世所希有白阿
難言可持麥來我爲作飯從今日汝分我亦
當作更有軟善智慧持戒比丘我亦與作女
即作飯持與阿難阿難敬佛情深如是思惟
佛爲王種常食餚饍此飯麁惡安能益身念
已行水授飯見佛食之悲哽交懷佛知其意
欲解釋之汝能噉此飯不阿難言能受以食
之滋味非常實是諸天以味加之欣悦無量
悲哽即除佛食訖阿難行澡水洗手攝鉢白
佛言今日有一女人我倩作飯不肯傍有一
女不倩而作佛言阿難是女不肯作飯所應
得者不得若即作者此功徳報應作轉輪王
第一夫人不倩而作者此福無量不假餘福
此福已大是時世尊宿行未除一時之中
無有知佛共僧毘羅然國噉馬麥者魔王化
作諸比丘飯食充滿盈長齎行出向諸國路
相逢者問所從來答言從毘羅然國來諸居
士言佛於彼住有四供養不答言彼常有
大會有餚饍盈長我所持者即是彼之遺餘
爾時世尊宿行已畢十六大國咸聞世尊與
五百比丘毘羅然國三月食馬麥爾時諸國
貴人長者居士大富薩薄備衆供具種種餚饍
車馱盈溢填道而來奉餉世尊自恣垂至七
日未訖佛知故問阿難自恣有幾日在阿難
言餘有七日佛告阿難汝行入城告阿耆達
佛語汝我於汝國夏安居竟欲餘國遊行諸
比丘言世尊是人於佛衆僧有何恩徳在此
安居窮困理極而與之別佛言此婆羅門雖
無恩分賓主之宜理應與別阿難受勅與一
比丘倶到其門下告守門者可白汝阿耆達
婆羅門令知阿難在外守門者思惟阿難名
吉清旦聞之云何不白時阿耆達早起沐浴
著白淨衣獨坐中堂守門者入白王言阿難
在外婆羅門相法名吉則吉信名求淨即語
令前阿難前已即喚令坐時間小默而問
阿難阿難以何事來答言佛遣我來語汝夏
三月住汝國界安居安居已竟欲餘國遊行
婆羅門驚問阿難瞿曇沙門毘羅然國夏住
耶阿難言然婆羅門言云何得住阿誰供給
阿難言窮苦理極佛與衆僧三月食馬麥是
時婆羅門始自覺悟念前請佛并及衆僧夏
四月供具充備如何令佛及僧三月食馬麥
惡聲醜名流布諸國當言阿耆達長夜惡邪
憎嫉佛法惱佛及僧乃令困極即語阿難
令沙門瞿曇可得懺悔留不阿難言不得是
婆羅門憂愧愁惱熱悶躄地時諸宗親以水
灑面扶起乃穌親里喩言汝莫愁憂我當與
汝懺謝瞿曇當請留住若不肯住當齎飯食
隨後逐之乏少時供養婆羅門及諸宗親共
往詣佛懺悔請留佛便思惟我若不受彼
當吐熱血死佛憐愍故受請七日婆羅門思
惟此供具俟夏四月云何七日能盡佛自恣
竟欲往越祇國二月遊行越祇國人聞佛當
來各設供具一日二日一施兩施令畢二月
次第作竟佛自恣竟二月越祇國遊行阿耆
達齎諸供具追隨佛後若乏少時當設供養
越祇諸人聞已相率集會共作要令若有請
佛皆當日日備具前食後食怛鉢那無令乏
少莫使異人間錯其中阿耆達知佛宿處輒
齎食具器物先往施設言我當今日施若明
日若後日諸越祇人不聽語言汝長夜惡邪
是佛怨家故惱佛及僧今欲悦他意故作如
是語我當今日施若明日若後日汝有何事
爾許時令佛及僧毘羅然國三月噉馬麥而
今急急欲求施日婆羅門聞是語慚愧交懷
在一面立看衆僧少何等我當與之値時無
粥即辦種種粥酥粥油粥胡麻粥乳粥小豆
粥磨沙豆粥麻子粥清粥辦已奉佛佛告
婆羅門與僧作分即與比丘比丘不受言佛
未聽我食八種粥以是事白佛佛言從今日
聽食八種粥粥有五事利身一者除飢二者
除渇三者下氣四者却臍下冷五者消宿
食婆羅門思惟我四月安樂自娯二月逐沙
門瞿曇以我一人廢諸國事今此供具多不
可盡且當布地令佛及僧以足蹈上即是受
用具以所懷白佛願佛受用佛告婆羅門不
可得如汝所言此是食物應以口受用佛
欲遣婆羅門即爲説偈
　　　　若在天祠中　供養火爲最　　　　
　　　　婆羅門書中　薩鞞帝爲最　　　　
　　　　一切諸人中　轉輪王爲最　　　　
　　　　一切諸江河　大海深爲最　　　　
　　　　於諸星宿中　月爲第一最　　　　
　　　　一切照明中　日光曜爲最　　　　
　　　　十方天人中　佛福田爲最
佛説偈竟從坐起去
佛在越祇國中遊行向阿那伽頻頭國中有
外道弟子舊象師名毘羅吒大富多財穀帛
充溢田宅寶物悉皆豐足無量福徳成就此
一國人盡皆邪見聞佛當來相率集會至象
師所向城中人種種毀佛及僧沙門瞿曇
難滿難養多欲無厭將千二百五十比丘千
優婆塞五百乞殘食人從聚落至聚落從城
至城如霜雹博虫殘賊人穀所經過處破人
家業次第復欲不利我等象師及城中人惡
心轉生共作要令沙門瞿曇來至不聽往看
佛到其國國無精舍城北有林號勝葉婆
其樹欝茂其地平博世尊大衆止頓其中象
師聞佛已到其人先世供養佛種善根近正
見利根宿因力故能得今世無漏智爲善根
力所追便自思惟我於此國人所宗敬尊貴
第一若不看佛人當謂我惜費即告諸人諸
人先作要令我自思惟此要不全諸人白言
以何事故答言我於此國人所宗敬尊貴第
一若不看佛人當謂我惜費諸人言今見瞿
曇以何供養答言石蜜諸人言沙門瞿曇
難滿難養多欲無厭若以千二百五十瓶滿
中石蜜盡受不讓象師大富不計重費即將
千二百五十人負千二百五十瓶石蜜奉佛
佛告聚落主分與衆僧此人思惟果如人語
多受不讓即以一瓶與一比丘諸比丘不受
言是蜜太多我不應受其人白佛比丘不
受願佛有勅佛與鉢及刀令割分之千二百
五十比丘皆得滿鉢一瓶石蜜猶故未盡白
佛佛言重與猶故不盡佛言與千優婆塞及
五百乞殘食人猶尚不盡佛言重與仍不
可盡一切皆足瓶蜜如故象師白佛衆已
飽足此諸瓶蜜用作何等佛言聚落主我
不見有人若天若魔若梵天若世間衆生及沙
門婆羅門食是石蜜能消助身者除佛及僧
汝擔石蜜棄著無草地無虫水中象師言爾
即如佛教擔諸瓶蜜棄著無蟲水中是石蜜
火烟出水沸聲震譬如竟日火燒熱鐵投
著水中煙出水沸聲震象師見此二種神力
向佛意喜心信清淨知重佛徳其心軟伏佛
知其心隨意説法得遠塵離垢諸法眼生見
法得法知法淨法度疑不信他不隨他除疑
悔住初果中得無畏從坐起頭面禮佛足白
佛言世尊我今歸依佛歸依法歸依僧我是
優婆塞憶持從今日盡形壽不殺生願受我
食後住處請佛默然受知佛受已頭面禮
佛足繞佛三匝而去還家摒擋大堂重閣四
合舍廳舍小房舍除去種種所有灑掃清淨
懸雜色繒幡燒衆名香布種種花敷金銀頗
梨紺琉璃床各千二百五十如是思惟此
四寶床若不受一當受一辦千二百五十金
瓶盛湯水千二百五十使人一比丘給一人
一切房舍地布軟㲲拘執欽婆羅雜色綾羅
處處寶瓶盛水諸香酥燈一切辦已遣使白
佛衆具已辦唯聖知時佛食後著衣與比丘
僧倶到其舍一比丘給一人於門外洗浴象
師自浴佛身如一比丘浴頃千二百五十人
一時皆竟佛及僧倶入其舍象師以千二百
五十金床奉佛佛不受次奉銀床頗梨床紺
琉璃床盡皆不受却四寶床更布淨床以細
㲲拘執欽婆羅雜色綾綺布淨床上佛及衆
僧坐訖自行澡水奉非時漿及含消藥即
於夜辦具種種餚饍又辦金鉢銀鉢頗梨鉢
紺琉璃鉢各千二百五十如是思惟若不受
一當受一又辦金盤銀盤頗梨盤紺琉璃盤
各千二百五十如是思惟若不受一當受一
供具已辦白佛唯聖知時佛及僧坐訖自行
澡水以千二百五十金盤奉佛佛不受次奉
銀盤頗梨紺琉璃盤盡皆不受即却四寶盤
更奉木盤銅盤佛即受之次以千二百五十
金鉢奉佛佛不受次以銀鉢紺琉璃鉢各千
二百五十奉佛佛不受佛告諸比丘我先已
聽二種鉢若鐵若瓦八種鉢不應畜象師見
佛及僧食訖自行澡水攝鉢已持一小床在
佛前坐欲聽説法復白佛言願佛受我阿
那伽賓頭國中盡形壽住我爲佛作千二百
五十房舍千二百五十床榻被褥拘執臥具如
是粳米飯隨飯羹王所食者以供養佛及僧
佛言聚落主汝心信淨於我已足如汝等諸
善男子應度者衆不得獨受汝請是時佛説
偈言
　　　　若在天祠中　供養火爲最　　　　
　　　　婆羅門書中　薩鞞帝爲最　　　　
　　　　一切諸人中　轉輪王爲最　　　　
　　　　一切諸江河　大海深爲最　　　　
　　　　於諸星宿中　月爲第一最　　　　
　　　　一切照明中　日光曜爲最　　　　
　　　　十方天人中　佛福田爲最
佛説偈竟從坐起去
佛在阿那伽賓頭國中夏住已持衣鉢向毘
耶離城時諸利昌輩聞佛越祇遊行欲來
是毘耶離城衆人爲佛及僧故具種種餚饍
佛到不久非時雲起諸飮食在露地天雨諸
利昌語阿難我諸利昌爲佛及僧設種種
飯食在露地天雨我當云何時阿難與諸利
昌倶詣佛所頭面禮足一面立阿難白佛
是諸利昌爲佛及僧故具種種飯食在露
地天雨諸利昌不知當云何佛告阿難於
一房舍應作淨地羯磨云何應作僧一心和
合一比丘唱大徳僧聽某甲房舍作淨地若
僧時到僧忍聽僧某甲房作淨地如是白
白二羯磨僧某甲房舍作淨地竟僧忍默然
故是事如是持房中作淨地竟著飮食具舍
内煮飯作羹作餅煮肉諸外道妬嫉譏嫌
言是禿居士舍内作飯食諸居士内有庫藏
食箪食厨諸沙門釋子自言善好有徳而舍
内亦有庫藏食厨與白衣何異諸比丘少欲
知足行頭陀聞是事心慚愧以是事白佛佛
以是因縁集僧集僧已告諸比丘從今日僧
坊外作食僧坊外作食煙火起露地多人
見來索飯食比丘各各分與使僧食少以是
事白佛佛言從今日不聽作淨地羯磨若作
犯突吉羅罪先作者應捨佛在毘耶離城中
有一大將字師子大富多錢穀帛田宅寶物
豐足種種福徳成就其人本是外道弟子於
佛法中始得信心以好肥肉時時施僧外道
以嫉妬心譏嫌訶責沙門釋子正應爾耳人
故爲殺而噉何以故師子殺肥衆生以肉時
時施僧諸比丘少欲知足行頭陀聞是事心
慚愧以是事白佛佛以是因縁集僧集僧已
告諸比丘三種不淨肉不應噉何等三若見
若聞若疑云何見自見是生爲我奪命如
是見云何聞可信人邊聞是生故爲汝殺如
是聞云何疑有因縁故生疑是處無屠兒無
自死是主人惡能故爲我奪命如是疑是三
種不淨肉不應噉三種淨肉聽噉何等三若
眼不見耳不聞心不疑云何不見自眼不見
是生故爲我奪命如是不見云何不聞可信
優婆塞人邊不聞是生故爲我奪命如是不
聞云何不疑心中無有縁生疑是中有屠兒
家有自死者是主人善不故爲我奪命如是
不疑是三種淨肉聽噉復次有諸天祀象走
所極馬走所極烏飛所極閃摩婆羅薩祀
尼羅伽羅祀天祠中非天祠中分陀利華以
彼中祀天祠肉不淨沙門釋子不應噉何以
故是諸天祠爲客作故
佛故在毘耶離國是時飢餓乞食難得有一
居士請佛及僧明日食佛默然受知佛受已
從坐起頭面禮佛足而歸具種種多美飮食
時國吉日清晨衆僧大得猪肉乾飯諸比丘
受思惟欲噉居士供具已辦敷床座遣人白
佛時到是時僧入其舍佛自房住迎食分僧
坐訖自行澡水下食食已澡漱攝鉢持一小
床坐僧前欲聽説法上座説法已次第而出
諸比丘食訖不受殘食法小食先受在精舍
内不知云何以是事白佛佛言從今日聽如
是飢餓時比丘若食竟小食先受不受殘食
法聽噉何等受小食諸比丘早起受而不食
是也佛故在毘耶離是時飢餓乞食難得有
一居士請佛及僧明日食佛默然受知佛受
已從坐起頭面禮佛足還家具種種餚饍辦
已敷床褥遣人白佛時到爾時僧入其舍佛
自房住迎食分居士白衆僧大徳是施早辦
僧等飽食殘可持去須臾更食諸比丘食飽
如居士言持殘食去諸比丘食竟不受殘食
法所持殘食不知當云何是事白佛佛言
從今日聽飢餓時食竟持殘食去若不受殘
食法而食何等是持食去諸比丘食竟持殘
食去是名持食去食有仙人字雞泥耶取木
果奉佛佛言雞泥耶與僧作分彼即與諸比
丘諸比丘言我曹食竟不受殘食法諸比丘
不知云何是事白佛佛言從今日飢饉時
諸比丘若食竟不受殘食法聽食木果若胡
桃栗枇杷更有如是種種木果是一切聽
食長老舍利弗熱血病藥師語言應食池
物舍利弗言佛未聽我食池物白佛佛言
從今日聽食池物長老大目犍連至漫陀耆
尼池中取藕大如人髀極美如淳淨白蜜
其汁如乳以授舍利弗舍利弗問何處得來
目連言至漫陀耆尼池中得來舍利弗言是
池非人處何誰授汝目連言非人授我舍
利弗言佛未聽我非人授食噉白佛佛言諸
比丘從今日非人授聽食是池物多得來食
殘與諸比丘諸比丘不受諸比丘言我食竟
不受殘食法諸比丘不知云何白佛佛言從
今日飢餓時聽諸比丘食竟不受殘食法聽
敢池物何等池物若蓮根蓮子菱芡雞頭
子如是種種池物聽食
佛故在毘耶離先飢餓時憐愍諸比丘聽小
食受已後食食已持出木果池物諸比丘豐
時乞食易得如本飢餓時淨食戒比丘違是
時諸比丘少欲知足行頭陀訶責何以名比
丘佛飢餓時憐愍諸比丘聽小食時受已後
食食已持出木果池物諸比丘豐時乞食易
得如本飢餓時淨食戒比丘違是時諸比丘
種種因縁訶已以是事白佛佛以是因縁集
僧集僧已佛知故問問諸比丘汝實作是
事不諸比丘言實作世尊佛種種因縁訶諸
比丘云何名比丘佛飢餓時憐愍諸比丘聽
小食受已後食食已持出木果池物諸比丘
豐時乞食易得如本飢餓時淨食戒比丘違
是時佛種種因縁訶已告諸比丘從今日如
本飢餓時爲憐愍諸比丘聽小食受已後食
食已持出木果池物如飢餓時淨不應食若
食犯波逸提
佛在毘耶離隨所住竟著衣持鉢向修摩國
遊行此國有二城一名婆提城二名蜜城婆
提城中有六大福徳人何等六一居士名民
大二民大婦三民大兒四民大兒婦五民大
奴六民大婢何等民大居士大福徳民大持
少金銀琉璃珠寶坐市肆中若諸宗族五親
知識朋友一切閻浮提人爲金銀琉璃珠寶
來者是居士不起坐處能令求者自恣所須
寶物如故不盡是爲民大居士大福徳民大
居士婦有何等福徳若民大居士婦食時
若一切閻浮提人來爲飮食故一切諸人自
恣飽滿食故不盡是民大居士婦大福徳民
大居士兒有何等大福徳其兒入倉庫寶藏
中看上向觀見有孔譬如車轂錢財寶物從
上流下寶藏即滿是民大居士兒大福徳民
大居士兒婦有何等大福徳其兒婦持華香
瓔珞諸雜塗香好衣上服至中庭床上坐欲
奉舅姑及夫坐處未起若一切閻浮提人來
爲華香瓔珞諸雜塗香好衣上服來者一切自
恣給與如故不盡是民大兒婦大福徳民大
居士奴有何等大福徳民大居士奴若持犁
一出耕時七壟成就是爲民大居士奴大福
徳民大居士婢有何等大福徳民大居士婢
一切穀麥舂磨還輸倉一切閻浮提人爲米
麺故來者一切自恣給與米麺如故不盡是
爲民大居士婢大福徳是時民大居士憍慢
心生一切閻浮提福徳無人勝我是民大居
士及婆提城中人皆是外道弟子是諸外道
聞沙門瞿曇蘇摩國土遊行來向婆提城是
外道輩相率集會入城至民大居士前毀佛
及僧是人難滿難養多欲無厭是沙門瞿曇
與千二百五十比丘倶千優婆塞五百乞殘
食人從一聚落至一聚落從城至城譬如
霜雹蝗虫賊殘害人民穀麥其所至處破人
家業今來復欲殘毀我輩時民大居士即生
惡心共作要令不聽一人往見瞿曇若往見
者輸城中人五百金錢是時民大居士問諸
人言是沙門瞿曇人不欲與不強索不諸人
言不強索又問王勅與不答言不又問不與
是人作傷害不諸人言不是居士言云何與
答曰自信自欲自愛自心清淨故與是居士
言若沙門瞿曇人不欲與不強奪不王勅
與若不與不作傷害法應與是人福徳力故
令爾許衆人得樂如是人福徳必勝我是時
民大居士未見佛便憍慢心除佛從是諸國
遊行到婆提城無有精舍城北有林號曰勝
葉其樹欝茂其地平博世尊大衆於中止頓
民大居士聞佛已到其人先世供養佛及僧
種善根近正見宿因力故能得今世無漏智
爲善根力所追便自思惟我於此國人所宗
敬富樂第一若我不看佛者人當謂我慳貪
惜費即告諸人諸人先作要令我自思惟此
要不全我寧輸五百金錢諸人言以何事故
答言我於此國富樂第一若不看佛人當謂
我慳貪惜費諸人宗重民大居士有負其債
者有蒙供給者雖欲輸錢無敢取者諸人言
何須破要皆當共去一切倶行到已頭面禮
佛足一面坐佛爲居士隨意説法得遠塵離
垢諸法眼生見法得法知法信淨度疑不信
他不隨他除疑悔住初果中得無所畏從坐
起頭面禮佛足言大徳我歸依佛歸依法歸
依僧證知我是佛弟子從今日盡形壽歸依
三寶居士即遣使喚五福徳人語言佛大師
在此宜速時來使到具告情事此五人亦先
世供養佛種善根近正見利根宿因力故能
得今世無漏智慧善根力所追即到佛所頭
面禮佛足一面坐佛爲五人隨意説法亦得
遠塵離垢諸法眼生見法得法知法信淨度
疑不信他不隨他除疑悔住初果中得無所
畏從坐起頭面禮佛足言我歸依佛歸依法
歸依僧證知我是佛弟子從今日盡形壽歸
依三寶民大居士從坐起叉手合掌白佛言
世尊願佛及僧受我舍宿佛默然許之既蒙
許可即禮佛足還家摒擋房舍除去所有灑
掃清淨懸馱幡蓋雜色綾羅燒衆名香布種
種花辦金床銀床頗梨床紺琉璃床各千二百
五十如是思惟此四寶床若不受一當受
一又辦千二百五十金瓶盛湯水千二百五
十使人一比丘給一人一切辦已遣使白佛
唯聖知時佛晡時著衣持鉢與大衆倶向居
士舍千二百五十沙門居士給千二百五十
使人一比丘給一人在門外洗浴居士自洗
浴佛一時浴訖而入其舍居士以千二百五
十金床奉佛佛不受次以銀床頗梨紺琉璃
床各千二百五十奉佛佛盡不受居士更布
淨床以細㲲拘執欽婆羅雜色綾羅布淨床
上大衆坐訖自行澡水奉進非時漿及含
消藥即起辦具種種餚饍飮食又辦金鉢銀
鉢頗梨鉢紺琉璃鉢各千二百五十如是思
惟若不受一當受一又復辦金盤銀盤頗梨
盤紺琉璃盤各千二百五十如是思惟若不
受一當受一辦訖白佛時到佛及僧坐定自
行澡水奉佛千二百五十金盤佛不受次奉
銀盤頗梨盤紺琉璃盤各千二百五十佛盡
不受更奉木盤銅盤即爲受之復以千二百
五十金鉢奉佛佛不受次奉銀紺琉璃頗
梨鉢各千二百五十奉佛佛不受告諸比丘
我先聽兩種鉢鐵瓦八種鉢不應畜居士供
施已訖自行澡水食畢攝鉢持一小床在佛
前坐欲聽佛説法復白佛言願受我是修摩
國中盡形壽供養我當爲佛作千二百五十
房舍千二百五十床榻被褥拘執以好粳米
王所食者供養世尊及比丘僧佛告聚落
主汝心淨信於我已足諸有如是善男子
依信法中住我憐愍應度不得長受汝請佛
爲居士説偈呪願
　　　　若在天祠中　供養火爲最　　　　
　　　　婆羅門書中　薩鞞帝爲最　　　　
　　　　一切諸人中　帝王尊爲最　　　　
　　　　一切江河中　大海深爲最　　　　
　　　　於諸星宿中　明月第一最　　　　
　　　　一切照明中　日光曜爲最　　　　
　　　　十方天人中　佛福田爲最
佛呪願已從坐起去勅諸弟子次第而出從
婆提城持衣鉢向頻闍山遊行民大居士爲
佛故遣五百人以五百乳牛五百乘車載粳
米及隨飯羹王所食者語使人言若佛在無
聚落空處宿時汝𤚲五百乳牛作粳米蘇
乳糜和以黒白石蜜上佛五百人受民大居
士語佛在無聚落處宿五百人即𤚲乳作糜
上佛佛言與僧作分即與僧僧不受如是
思惟是食具以我曹故送來已擧宿不淨
以是事白佛佛言比丘有二種請一者即
日食二者冷食若即日得二請應自受一請
一請與人若得冷請隨所施隨受有淨隨受
有不淨隨受淨隨受者謂五種佉陀尼五種
蒲闍尼食五似食不淨隨受者謂五寶五似
寶彼淨隨受受已作淨不淨隨受者言此不
淨得淨當受佛漸漸遊行到頻闍山彼頻闍
山中有一夜叉鬼字優耽摩舊在彼山中住
此鬼信佛言心淨思惟我當何物上佛此
中唯有葡萄即取上佛佛言與僧作分彼
即與比丘比丘不受言佛未聽我曹噉葡
萄以是事白佛佛言從今日聽噉葡萄時大
有葡萄食飽多殘諸比丘不知當云何白
佛佛言壓汁飮若葡萄不作淨若汁中不
以水作淨不應飮若葡萄作淨汁中不作
淨若汁作淨葡萄不作淨不應飮葡萄
淨汁亦淨應飮爾時佛遊行集人轉多有千
二百五十比丘有千優婆塞五百乞殘食人
五百作人五百乳牛五百乘車佛欲散此衆
即入定譬如士夫屈伸臂頃從頻闍山沒至
漫陀耆尼池岸上現岸上有結髮仙人字雞
尼耶先在此住見佛不起又不問訊亦不
讓坐佛亦不與仙人語言問訊佛即於漫陀
耆尼池中洗足已即於岸上在一樹下布尼
師檀結跏趺坐爾時微雨灑地輕風來掃
風吹種種華彌漫布地雞尼耶思惟微雨灑
地輕風吹雜華布地皆是我力非是沙門瞿
曇力也是夜多過爾時四大天王與無數
百千眷屬倶欲來向佛時有四青衣鬼神來
向仙人在四邊住仙人開眼見之問汝何
人諸鬼神言我青衣鬼神言何以來言相
守護問言何以守護鬼神言今夜多過四
大天王當與無數百千萬眷屬來至佛所此
中儻有鬼神來相觸擾仙人言不守護沙
門瞿曇耶答言不仙人思惟此微雨輕風
雜華布地乃是沙門瞿曇力非我力也即
時四大天王與無數百千眷屬後夜來見
佛頭面禮佛足一面立佛以聖語説四諦法
苦集盡道二天王解得道二天王不解佛
更爲二天王以馱婆羅語説法吚甯苦
諦彌甯
習
諦多咃陀譬盡
諦陀羅辟支道
諦佛闍陀知
也薩婆
休一
切蠰舍摩遮滅
求薩婆多羅一切
離毘樓利多咃欲
遠
離薩婆休一
切鞞羅地不
作波跋惡
也頭吃想妬苦邊
盡也涅
樓遮諦如是
説也是二天王一解一不解佛復作彌
梨車語摩舍兜舍那舍婆薩婆多羅毘比諦
伊數安兜頭却婆阿地婆地四天王盡解示
教利喜已禮佛足而去佛於漫陀耆尼池岸
上持衣鉢遊行向阿摩那國是結髮仙人舊
住此國深敬信佛而作是念當以何物奉上
於佛復作是念如古昔仙人所受水淨八種
漿當以奉佛即辦此衆多漿持來上佛佛告
雞尼耶與僧作分即與比丘比丘言佛未聽
我飮八種漿以是事白佛佛言從今日聽飮
八種漿何等八一周梨漿二茂梨漿三拘樓
漿四捨樓漿五説波多漿六頗留沙漿七
梨漿八蒲萄漿以水作淨應飮佛從阿摩
那國隨所住竟持衣鉢向阿頭佉國遊行此
國中有父子比丘本作剃毛鬚髮師其父摩
呵羅聞佛從阿摩那國遊行到阿頭佉國此
中無檀越供給僧亦無供養誰當供養佛便
語兒言我聞佛從阿摩那國土遊行欲來至
此此中無檀越供給僧亦無供養汝可持鉢
入城求胡麻粳米小豆磨沙豆供養世尊其
子巧能其事即持鉢入城大得胡麻粳米小
豆摩沙豆世尊既到父子選擇房舍布好
坐具即辦種種粥胡麻油粥乳粥二種豆
粥清粥辦已奉佛及僧諸粥太多餘殘棄
一房舍内地佛食後經行摩訶羅從佛仿
佯到是處見地粥狼藉佛知故問摩呵羅
何許得是多粥有檀越與耶答言無佛言是
衆僧物耶答言非佛言何處得摩訶羅以是
事具白佛佛以是因縁故集僧集僧已佛種
種因縁訶摩訶羅何以名比丘教子作不淨
事佛種種因縁訶已告諸比丘從今日五衆
不得相教作不淨事若教得突吉羅從今
日前工師時種種作具不應畜若畜得罪若
先縫衣人畜針筒不犯先能書人畜筆筒不
犯先銅作人畜鑚不犯佛從阿頭佉國持衣
鉢向波婆國遊行此國中諸豪族先作要佛
來入國一切應一由延迎佛若不迎者罰五
百金錢既聞佛來出迎中有一豪族字盧
芝第一力士是阿難舊知識其人於佛無信
阿難遙見其來語言盧芝汝來迎佛甚善盧
芝言我非信佛而迎我順親族法故阿難言
有何法答言我親族先作要法若佛來者應
一切一由延迎若不迎者罰金錢五百阿
難我不惜五百金錢恐親族不穆以是故來
阿難執手牽至佛所到已頭面禮佛足一面
立阿難白佛言是盧芝我舊知識特相親善
於佛不信願佛説法令其開解爾時世尊以
慈心感覆彼即信悟尋爲説法示教利喜示
教利喜已禮佛而出還坐本處諸人去不久
時佛從坐起向自房盧芝從佛如犢隨母佛
入房坐盧芝禮佛足一面坐佛爲説法示教
利喜即從坐起禮佛而去思惟我持何等物
上佛即以諸餅奉佛佛言與僧作分彼即與
比丘比丘不受語言佛未聽我噉餅以是事
白佛佛言從今日聽噉餅何等餅若麺若
大小麥餅若豆餅刻鏤餅重華餅有如是種
種淨餅一切聽噉佛從波婆國隨所住竟持
衣鉢遊行到舍衞國諸比丘乞食得甘美餚
饍乳酪酥油魚肉脯諸比丘不受思惟乞美
飮食或墮罪以是事白佛佛言若不自乞檀
越施應受從今日聽僧服四種藥何等四種
藥一時藥二時分藥三七日藥四盡形藥
時藥者五種佉陀尼五種蒲闍尼五似食何
等五種佉陀尼一根食二莖食三葉食四
磨食五果食何等根食芋根蔙根藕根蘆
蔔根蕪菁根如是等種種根可食何等莖
食蘆蔔莖穀梨莖羅勒莖柯藍莖如是等種
種是莖佉陀尼何等葉食蘆蔔穀梨葉羅
勒葉柯藍葉如是等種種葉可食是葉佉
陀尼何等磨食稻大麥小麥如是等種種是
磨佉陀尼食何等果食菴羅果閻浮果波羅
薩果鎭頭佉果那梨耆羅果如是等種種是
果佉陀尼何等五種蒲闍尼食一飯二麨三
糒四魚五肉如是五種蒲闍尼食何等五
種似食糜粟穬麥莠子迦師如是等種種
是名似食未漉漿汁是名時藥時分藥者
若淨漉漿汁是名時分藥七日藥者若酥
油蜜石蜜是名七日藥盡形藥者五種根藥
何等五種一舍利二薑三附子四波提毘
沙五菖蒲根是藥盡形壽共房宿無罪五
種果藥呵梨勒鞞醯勒阿摩勒胡椒蓽芺
羅盡形壽共房宿有五種鹽黒鹽紫鹽赤
鹽鹵土鹽白鹽盡形壽共房舍宿有五種
樹膠藥興渠薩闍羅茶帝夜帝夜波羅帝
夜槃那盡形壽共房宿五種湯根湯莖湯
葉湯華湯果湯盡形壽共房宿是四種藥
時藥時分藥七日藥盡形藥若即日受時藥
時分藥七日藥盡形藥若和合一處此藥時應
服非時不應服時藥力故若即日受時分藥
七日藥盡形藥是藥和合一處是藥應時分
服過時分不應服時分藥力故若即日受七
日藥盡形藥是藥和合一處七日應服過七
日不應服七日藥力故盡形藥隨意服若即
日受時藥不淨受時分藥七日藥盡形藥和
合一處不應服即日受時分藥不淨受七日
藥盡形藥和合一處不應服即日受七日藥
不淨受盡形藥和合一處不應服長老優
波離問佛是三種藥時分藥七日藥盡形藥
是三種藥擧宿得口受不佛言不得是三種
藥惡捉得口受不佛言不得是三種藥手
受口受不病得服不佛言不得是三種藥
手受口受病得服不佛言得七法中醫藥
法第六竟
十誦律卷第二十六

十誦律卷第二十七第四誦之七
　後秦北印度三藏弗若多羅譯　
七法中衣法第七之上
佛在王舍城五比丘白佛應著何等衣佛言
應著槃藪衣
佛在王舍城佛身冷濕須服下藥佛告阿難
我身冷濕是事汝自知阿難受教往耆婆藥
師所語耆婆言佛身冷濕須服下藥是事汝
自知耆婆言長老還去我隨後往耆婆思惟
佛徳尊重不宜進木藥苦藥如餘人法當取
青蓮華以下藥草熏之持用上佛即取青蓮
華以下藥熏作已持詣佛所頭面禮足白佛
言是優鉢羅華熏以下藥可以治身願佛受
之此藥一嗅十下二嗅二十下三嗅三十下
佛受已默然耆婆欲還具教阿難侍病節度
而去佛一嗅其藥十下二嗅二十下三嗅二
十九下耆婆明識時數復來瞻佛問訊世尊
不審下不佛言向嗅汝藥二十九下耆婆知
佛身病未盡白佛言須飮少暖水飮已更
一下如是隨順滿三十下耆婆還家辦隨病
藥飮食軟飯粥羹甞伽羅藥奉進所須起居
輕利無復患苦佛得瞻力還復本色耆婆
持深摩根衣價直百千欲奉上佛頭面禮足
一面立白佛言我治王大臣皆與我願今日
治佛願世尊賜我一願佛告耆婆多陀阿伽
度阿羅訶三藐三佛陀已過諸願白佛言可
得願與我佛告耆婆汝索何等願耆婆言大
徳是深摩根衣價直百千願佛受著憐愍故
佛默然受知佛默然受即以深摩根衣價直
百千上佛頭面禮佛足而去佛以是事集僧
集僧已告諸比丘今日耆婆與我價直百千
深摩根衣從今日聽若有施比丘如是衣者
得隨意取著從今日若比丘欲著槃藪衣聽
著若欲著居士施衣亦聽著
佛在王舍城是時洴沙王乘象輿清旦出王
舍城欲見佛王信佛恭敬時有外道梵志從
道而來王遙見謂是沙門便勅御者住象欲
下禮拜大臣問王欲作何等王言欲禮來比
丘大臣言大王是非佛弟子外道梵志耳王
羞愧王問御者今往見佛去此幾許可乘何
處可下御者具答到已頭面禮佛足一面坐
白佛言世尊願令僧衣與外道衣異使可分
別佛告大王何以故欲令衣異王以是事具
白佛佛爲王説法示教利喜禮佛而去時阿
難侍佛後執扇扇佛佛顧語阿難我欲南山
國土遊行阿難受勅尋從既到南山國土時
至乞食食訖到一樹下敷尼師檀結跏趺坐
是時近山有好稻田畦畔齊整佛告阿難汝
見彼稻田畦畔齊整不答言見佛告阿難此
深摩根衣能法此田作衣不阿難言能即以
衣與阿難阿難受已小却即割截簪縫中
脊衣葉兩向收襞展張還奉佛佛讃善哉善
哉此衣割截如是作應法佛從南山國土持
衣鉢向王舍城到已以是因縁集僧集僧已
告諸比丘從今日聽著割截衣不著割截衣
不得入聚落若入得突吉羅罪佛聽諸比丘
著居士施衣諸居士婆羅門有信施者多施
僧衣欽婆羅拘執雜色㲲諸比丘畜多衣佛
知諸比丘畜多衣多衣妨行道欲作齊限告
阿難言吾欲向維耶離國遊行阿難受勅尋
從既到會値冬節八夜寒風破竹佛時著
一割截衣初夜空地經行初夜過中夜來佛
身寒告阿難持第二割截衣來阿難即取衣
授佛佛取衣著中夜空地經行中夜過後夜
來佛身寒告阿難持第三割截衣來阿難即
授衣佛取衣著空地經行佛思惟諸比丘
爾所衣足是夜過已佛以是因縁集僧集
僧已告諸比丘從今聽三衣不應少不應
多苦少畜得突吉羅罪若多畜得尼薩耆波
逸提罪有一比丘有糞掃衣比丘聞佛結
戒不應著不割截衣入聚落思惟我有糞掃
衣破裂我當補帖作鉤葉欄施縁即持針
縷近祇林門間補帖糞掃衣用當割截衣
佛將侍者阿難食後經行至彼處見之佛知
故問汝欲作何等答言世尊與我等結戒不
應著不割截衣入聚落我有糞掃衣破裂欲
補帖施縁當割截衣佛言比丘善哉糞掃
衣補帖應用當割截衣從今聽畜糞掃衣
四種何等四種一塚間衣二出來衣三無主
衣四土衣何等塚間衣有衣裹死人棄塚間
是爲塚間衣何等出來衣裹死人衣持來施
比丘是爲出來衣何等無主衣若聚落中若
空地衣不屬他若男子若女人若黄門若二
根是爲無主衣何等爲土衣有巷陌中若塚
間若糞掃中有棄弊物是爲土衣若比
丘得塚間新衣應兩重作僧伽梨一重欝多
羅僧一重安陀會二重尼師檀復次欲作
三重僧伽梨三重尼師檀若比丘得塚間
故衣應四重作僧伽梨二重欝多羅僧二重
安陀會四重作尼師檀出來衣無主衣亦如
是土衣聽隨意作重
佛在舍衞國有摩伽羅母名毘舍佉詣佛所
頭面禮足却坐一面佛以種種因縁説法示
教利喜已默然知佛説法示教利喜默然已
從坐起偏袒著衣合掌白佛言世尊願佛及
僧受我明日請佛默然受知佛默然受已
頭面禮佛足右繞而去還舍通夜辦種種多
美飮食佛是初夜共阿難露地經行佛看星
宿相語阿難言若今有人問知宿星相者何
時當雨彼必言七歳當雨佛語阿難初夜過
已中夜至是星相滅更有異星相出若爾時
有人問知相者何時當雨彼必言過七月當
雨又語阿難中夜過已至後夜是星相滅更
有異星相出若爾時問知相者何時當雨彼
必言七日當雨是夜過地了時東方有雲出
形如圓椀遍滿空中是雲能作大雨滿諸坑
坎爾時佛告阿難語諸比丘是椀雲雨有功
徳能除病若諸比丘欲洗浴者露地立洗阿
難受教語諸比丘是椀雲雨有功徳能除病
諸比丘欲洗浴者露地立洗時諸比丘隨意
露地立洗浴爾時毘舍佉鹿子母辦飮食已
早起敷坐處遣婢白佛時到食具已辦佛自
知時婢即受教往詣祇林請諸比丘於
門孔中看見裸形露洗見已心不喜作是念
是中都無比丘盡是裸形外道無慚愧人作
是念已即還語大家言祇陀林中無一比丘
盡是裸形外道是毘舍佉母智慧利根知今
日雨墮諸比丘必當露地裸形洗浴是婢癡
無所知故作是言祇林中無一比丘盡是
裸形外道即更喚餘婢往詣祇林打門作
聲白言時到食具已辦即受教去往詣祇
林打門作聲時到食具已辦佛自知時爾
時佛與大衆著衣持鉢衆僧圍遶倶詣其舍
佛在僧中坐毘舍佉母自行澡水自手與多
美飮食食訖行水知攝鉢已持小床坐佛前
欲聽説法白佛言世尊請與我願佛言諸
多陀阿伽度阿羅訶三藐三佛陀已過諸願
毘舍佉言與我可得願佛言與汝可得願
欲得何願毘舍佉言欲與比丘僧雨浴衣
與比丘尼僧水浴衣客比丘來我與食遠
行比丘我與食病比丘我與食看病比丘
我與食我常與比丘僧粥多知識少知識
比丘我與病縁湯藥及所須物佛言汝
見何因縁故欲與比丘僧雨浴衣答言大
徳我今日早起敷座已遣使詣祇林白佛時
到門間見諸比丘露地雨中裸形洗浴婢還
言祇林中無一比丘但諸外道大徳比丘
裸形在佛前和尚阿闍梨一切上座前則爲
無羞是故與比丘僧雨浴衣自在露地雨中
洗浴毘舍佉汝見何因縁故欲與比丘尼僧
水浴衣答言大徳我一時與諸居士婦共
至阿耆羅河中洗浴時諸比丘尼亦入河中
裸形洗浴諸居士婦見心不喜訶責言是輩
薄福徳不吉麁身大腹垂乳何用作比丘
尼大徳女人裸形醜惡是故我欲與尼僧
水浴衣毘舍佉汝見何因縁故欲與客來
比丘飮食答言大徳客來比丘不知何處可
去不可去道路疲極未得休息是故我欲與
飮食後隨知可去不可去處毘舍佉汝見何
因縁故欲與遠行比丘食答言大徳遠行比
丘若待僧食時若行乞食則伴捨去或夜中
入險道或獨行曠野我與食故不失伴不入
險道是故我與飮食毘舍佉汝見何因縁故
欲與諸病比丘飮食答言大徳病比丘不得
隨病飮食則病難差是故我與隨病飮食則
病易差毘舍佉汝見何因縁故欲與看病比
丘飮食答言大徳看病比丘若待僧中食後
食若行乞食去是病比丘瞻養事闕若煮
飯作粥作羹煮肉煮藥湯出入大小便器若
棄唾器以是故我與看病比丘飮食瞻養不
闕便得煮飯作粥作羹煮肉及煮藥出入大
小便器棄唾器毘舍佉汝見何因縁故欲常
與比丘僧粥答言大徳若比丘不食粥有飢
渇惱或時腹内風起我常與粥故則無衆惱
毘舍佉汝見何因縁故欲與多知識少知識
比丘病縁湯藥及所須物答言大徳病比丘
必欲得湯藥所須諸物以是故我與復次大
徳我若聞某比丘彼住處死佛記彼比丘三
結斷得須陀洹不墮惡道必得涅槃極至七
生天上人中往返得盡衆苦大徳我當問
是長老曾來舍衞國不若聞是比丘曾來舍
衞國我思惟是長老或受我雨浴衣或受客
比丘飮食或遠行比丘飮食或隨病飮食
或看病飮食或常與粥或病比丘湯藥諸
物大徳我以是因縁故覺意滿大徳我若聞
某比丘彼住處死佛記彼比丘三結盡三毒
薄得斯陀含一來生是世得盡苦際我當
問是長老曾來舍衞國不若我聞是比丘曾
來舍衞國大徳我如是思惟是長老或受我
雨浴衣或受客比丘飮食或受遠行飮食或
隨病飮食或看病飮食或常與粥或病比丘
湯藥諸物大徳我以是因縁故覺意滿大徳
我若聞某比丘彼住處死佛記彼比丘得阿
那含五下結盡便於天上般涅槃不還是間
大徳我當問是長老曾來舍衞國不若我聞
是比丘曾來我思惟是長老或受我雨浴衣
或客比丘飮食或遠行飮食隨病飮食或
看病飮食或常與粥或病比丘湯藥諸物大
徳我以是因縁故覺意滿大徳我若聞某比
丘彼住處死佛記彼比丘得阿羅漢是生已
盡梵行已立所作已辦自知作證我當問是
長老曾來舍衞國不若聞是比丘曾來我思
惟是長老或受我雨浴衣或受客比丘飮食
遠行飮食隨病飮食看病飮食或常與粥病
比丘湯藥諸物我以是因縁故覺意滿大徳
如是我財福徳成就以是因縁攝法福徳
佛言善哉善哉毘舍佉我聽汝是諸願聽汝
與比丘僧雨浴衣比丘尼僧水浴衣客比丘
飮食遠行比丘飮食隨病比丘飮食看病比
丘飮食比丘僧常與粥多知識少知識比丘
與病縁湯藥諸物毘舍佉是財福徳成就
以是因縁攝法福徳佛爲毘舍佉説種種法
示教利喜已從坐起去佛以是事集僧集僧
已告諸比丘從今日聽諸比丘畜雨浴衣隨
意露地浴是諸比丘知佛聽畜雨浴衣便廣
長大作畜是中有比丘少欲知足行頭陀聞
是事種種因縁訶責云何名比丘佛聽畜雨
浴衣便廣長大作畜種種因縁訶已向佛廣
説佛以是事集僧集僧已知而故問諸比丘
汝實作是事不答言實作世尊佛種種因縁
訶責云何名比丘知我聽畜雨浴衣便廣長
大作畜訶已告諸比丘從今日欲作雨浴衣
應量作是中量者長佛六搩手廣二搩手
半若過量作犯波逸提罪
佛在毘耶離國土地鹵濕諸比丘病癰瘡有
一比丘瘡中膿血流出汚安陀會如水漬佛
遙見之知而故問是比丘汝身何以膿血流
出汚安陀會如水漬比丘答言世尊我癰瘡
中膿血流出汚安陀會佛以是事集僧集僧
已告諸比丘從今日聽諸病癰瘡比丘著覆
瘡衣乃至瘡差後十日若過犯波逸提罪
諸比丘知佛聽畜覆瘡衣便廣長大作畜有
諸比丘少欲知足行頭陀聞是事心不喜訶
責言云何名比丘知佛聽畜覆瘡衣便廣長
大作畜諸比丘種種因縁訶已具白佛佛以
是事集僧集僧已佛知故問諸比丘汝實作
是事不答言實爾世尊佛種種因縁訶云何
名比丘知佛聽畜覆瘡衣便廣長大作畜佛
種種因縁訶已告諸比丘從今日欲作覆瘡
衣先應量作是中量長四搩手廣二搩
手若過作犯波逸提罪
佛在毘離耶國諸比丘不淨汚臥具浣早
起近精舍門間懸曬食時佛著衣持鉢入城
乞食見不淨汚臥具浣早起精舍門間懸曬
食後佛以是事集僧集僧已告諸比丘我
今日食時著衣持鉢入城乞食見諸比丘不
淨汚臥具晨朝浣精舍門間懸曬汝等諸比
丘此事不是不應爾衆僧臥具多用不籌量
諸婆羅門居士身心疲苦血肉枯竭布施作
福是中應籌量少用亂念比丘不一心睡眠
時有五過失何等五一者難睡苦二者難覺
苦三者見惡夢四者睡眠時善神不護五者
覺時心難入諸善覺觀法不亂念比丘一心睡
眠有五善事何等五一者無難睡苦二者
睡易覺三者睡無惡夢四者睡時善神來護
五者睡覺心易入善覺觀法比丘有婬怒癡
未離欲不亂念一心眠尚不失精何況離欲
人佛種種因縁訶已告諸比丘從今日聽畜
尼師檀覆護僧臥具故不應不敷尼師檀
僧臥具上臥諸比丘知佛聽畜尼師檀便廣
長大作畜有諸比丘少欲知足行頭陀聞是
事心不喜訶責言云何名比丘知佛聽畜尼
師檀便廣長大作畜種種因縁訶已具白佛
佛以是因縁集僧集僧已佛知故問諸比
丘汝實作是事不答言實作世尊佛種種因
縁訶諸比丘何以名比丘知佛聽畜尼師
檀便廣長大作畜訶已告諸比丘從今日
作尼師檀應量作是量長二搩手廣一
搩手半若過作犯波逸提罪
佛在舍衞國食時著衣持鉢入城乞食食已
還向安陀林中在一樹下敷尼師檀結跏趺
坐長老迦留陀夷亦復入安陀林去佛不遠
在一樹下敷尼師檀坐是長老身大兩膝到
地兩手捉衣願言佛何時當聽我縷邊一搩
手作尼師檀我願滿足佛晡時從禪起以
是因縁集僧集僧已告諸比丘我今日食
時著衣持鉢入城乞食食已還入安陀林中
一樹下敷尼師檀坐迦留陀夷乞食還亦坐
樹下作是思惟佛今日何處行道我亦彼間
行道我入安陀林中一樹下布尼師檀坐
迦留陀夷亦爾是善男子身大兩膝到地兩
手捉衣作是願言佛何時當聽我縷邊一搩
手作尼師檀如是滿足佛告諸比丘從今
日聽尼師檀縷邊一搩手作是戒應如是
説若比丘欲作尼師檀應量作是量長二
搩手廣一搩手半益縷邊一搩手若過
作得波逸提罪
佛在迦毘羅婆國長老難陀是佛弟姨母所
生與佛身相似三十相短四指不及佛難陀
作衣與佛衣等量諸比丘若食時集若中後
集遙見來起迎思惟我等大師佛來漸近知
是難陀上座比丘羞思惟是我等下座而起
迎難陀亦慚愧言乃令諸上座起迎我諸比
丘具白佛佛以是事集僧集僧已佛知故
問難陀汝實作是事不答言實作世尊佛
言從今日汝衣應減作壞染淨佛告諸比丘
汝等與難陀衣作敷曬若更有如是人僧亦
當如是同心作敷曬從今日若比丘作衣與
佛衣等若過得波逸提罪佛衣長九搩
手廣六搩手
佛在舍衞國有一比丘到佛所禮佛足一面
立白佛聽我著芻摩衣佛言聽汝著芻摩
衣何以故芻摩衣不妨得道及知足少欲
知時知量勤學少取節用頭陀靜處隨涅槃
有一比丘白佛聽我著憍施耶衣佛言聽汝
著憍施耶衣何以故憍施耶衣不妨得道知
足少欲乃至隨涅槃有一比丘白佛言聽我著
沙尼衣佛言聽汝著沙尼衣沙尼衣不妨得
道少欲知足乃至隨涅槃有一比丘白佛聽
我著野麻衣佛言聽汝著野麻衣野麻衣不
妨得道少欲知足䩭由羅欽婆羅亦如是有
一估客有翅彌樓欽婆羅賣不得價聞布
施長老須菩提得今世報即持衣施須菩提
須菩提不取言佛未聽我受此衣諸居士瞋
恨言諸沙門釋子恒讃布施今與不肯受諸
比丘以是事白佛佛言從今日聽畜欽婆羅
衣欽婆羅衣不妨得道少欲知足乃至隨涅
槃有一比丘白佛聽我受裸形法佛言裸
形法不應受若受裸形犯偸蘭遮罪何以
故受裸形法是外道相故有一比丘白佛言
聽我著髮欽婆羅佛言髮欽婆羅不應著
若著得偸蘭遮罪何以故是外道相故有
一比丘白佛聽我著角鵄翅衣佛言角鵄翅
衣不應著若著得偸蘭遮罪何以故是外道
相故有一比丘白佛聽我著麁氀衣佛言
麁氀衣不應著若著得突吉羅罪有一比丘
白佛聽我著皮衣佛言不聽著皮衣若著得
突吉羅罪有一比丘白佛聽我著一衣佛言
不聽著一衣若著得突吉羅罪有一比丘白
佛聽我著上下衣佛言我先以聽三衣不
應少不應多若比丘少畜得突吉羅罪若多
畜墮尼薩耆波逸提罪若持上下衣得突吉
羅罪有一比丘白佛聽我著打木衣佛言不
聽著打木衣若著得突吉羅罪有一比丘白
佛聽我著阿拘草衣跋拘草衣拘賒草衣文
若草衣婆婆草衣藁草衣佛言一切不聽
著若著得突吉羅罪
六群比丘白佛聽我除身毛佛言不應除身
毛除身毛得突吉羅罪六群比丘白佛聽我
著眞青衣佛言六群比丘索二種先索除身
毛今索眞青衣佛言眞青衣及眞黄眞赤眞
白一切毛皮衣偏袖衣複衣一切氈衣一切
貫頭衣兩袖衣一切繍衣一切衫一切袴
一切䘢袴一切褌一切波羅彌利衣一切舍
勒衣一切白衣衣比丘不應著若著得突吉
羅罪
有一比丘白佛聽我著樹生衣佛言不聽著
樹生衣若著得突吉羅罪有一比丘白佛聽
我著麁毛欽跋佛言不聽著麁毛欽跋若
著得突吉羅罪麁毛氀欽跋有五種不可
事何等五寒時大寒熱時大熱麁澁堅硬
令人皮麁佛在舍衞國長老比丘喜陀於
安陀林中留僧伽梨著上下衣入舍衞城乞
食失僧伽梨食後覓不得語諸比丘諸長
老我安陀林中留僧伽梨著上下衣入城乞
食失僧伽梨我當云何諸比丘以是事白佛
佛以是因縁集僧集僧已佛知故問比丘
喜陀汝實作是事不答言實作世尊佛種種
因縁讃持一切物去若比丘少欲住衣趣蓋
形食趣充躯是比丘所行處共衣鉢倶無所
顧戀譬如鳥飛與毛羽倶飛在空中比丘亦
如是少欲知足衣趣蓋形食趣充躯是比丘
所行處共衣鉢倶無所顧戀亦如鳥飛佛種
種因縁讃持一切物去已告諸比丘從今日
不持三衣不應入俗人家若入得突吉羅罪」
佛在舍衞國長老阿難天雨時祇林中留僧
伽梨著上下衣入舍衞城乞食諸比丘以是
事白佛佛以是事集僧集僧已佛知故問
阿難汝實天雨時祇林中留僧伽梨著上下
衣入城乞食不阿難言實爾世尊佛言何以
故阿難言天雨故佛種種因縁讃戒讃持戒
讃戒讃持戒已告諸比丘有五因縁聽留僧伽
梨何等五一有比丘住處二若受迦絺那衣
三若天雨四若欲雨五若聚落外有施會是
爲五因縁復有五因縁留僧伽梨衣何等五
一有比丘住處二若受迦絺那衣三若店肆
施會四市肆施會五四衢道頭是爲五因縁」
佛在王舍城是時諸外道出家夏安居竟自
恣時諸外道居家弟子布施衣物諸優婆塞
佛法中信心清淨思惟言是諸邪法惡師夏
安居竟自恣時尚知布施衣我等聖僧夏
安居竟自恣時云何不布施諸衣耶即持衣
幞詣竹園施僧諸比丘不受言佛未聽我等
受夏安居竟自恣時布施安居衣以是事白
佛佛言聽安居竟自恣時受安居施衣諸
沙彌來索衣分諸比丘言佛未聽我等與沙
彌安居施衣分以是事白佛佛言聽與諸
比丘如是思惟佛言聽與不知與幾許白佛
佛言沙彌若立若坐次第諸檀越手與布
施多少應屬沙彌若諸檀越不分別與作
四分第四分與沙彌
佛在王舍城是時諸外道出家夏安居竟自
恣時諸居家弟子以諸物施澡罐繩纓樓
遮迦火鑪蓋扇革屣曲杖諸優婆塞佛法中
信心清淨思惟是諸邪法惡師夏安居自恣
時尚知布施諸物我等聖僧夏安居竟自恣
時云何不布施諸物即隨比丘法布施種種
諸物若鉢若拘鉢多羅若半拘鉢多羅鍵鎡
半鍵鎡帶鐶禪鎭衣䩙鉢支澡罐鉢嚢蓋
扇革屣如是等種種比丘所須物持詣竹園
布施僧諸比丘不受言佛未聽我等夏安居
竟自恣時受隨比丘所須物以是事白佛佛
言聽夏安居起自恣時受隨比丘所須物時
諸沙彌來索隨比丘所須物分諸比丘不與
語沙彌言佛聽夏安居起自恣時施衣與沙
彌分未聽隨比丘所須物與沙彌分以是事
白佛佛言應與諸比丘如是思惟佛言應與
不知與幾許白佛佛言諸沙彌若立若坐若
次第諸檀越手自布施多少屬沙彌若諸檀
越不分別與作四分第四分與沙彌
佛在舍衞國跋難陀釋子兩處安居爲布施
故諸比丘不知何處與衣分白佛佛言安居
處與諸比丘言兩處安居佛言何處住日多
答言兩處日等佛言何處自恣答言兩處自
恣佛言何處先自恣是處與衣分
佛在舍衞國跋難陀釋子夏後月按行諸精
舍欲知何處安居比丘多得衣物布施多處
即往諸比丘遙見起迎與布坐處令坐共相
問訊樂不樂小默然語諸比丘長老是中住
處僧得布施衣不諸比丘言得分未答言未
分言持來是間分諸比丘持來著跋難陀前
分分已上座取分欲去跋難陀言大徳小待
問言有何等事答言但小待跋難陀能説法
雜語好語無盡語如是好語説法上座聞法
大歡喜愛法故語跋難陀我衣分屬汝如是
第二第三上座亦如是一切僧衣分盡與跋
難陀如是一處兩處三處多得衣大幞持入
祇林諸比丘祇林門間空地經行遙見來
自共相語跋難陀釋子來耐羞人多作見聞
疑惡多取衣幞來漸近諸比丘問是諸衣
何處得答言與諸比丘廣説法故得諸比丘
少欲知足行頭陀訶責何以名比丘餘處安
居餘處受衣分諸比丘種種因縁訶已具白
佛佛以是事集僧集僧已佛知故問跋難陀
汝實爾不答言實爾佛種種因縁訶何以名
比丘餘處安居餘處受衣分爾時佛但呵
未爲比丘結戒
佛在憍薩羅國一住處與大比丘僧安居是
國中諸居士見僧多家家與比丘僧衣若
別房衣亦後安居衣佛後歳祇林中夏安居
是住處有兩老比丘安居諸居士思惟我等
施僧如舊令事不廢諸比丘得布施我等得
福諸居士送多衣物如本法與住處僧是二
老比丘思惟是諸衣多我等人少若分知當
得何等罪心疑不分是時跋難陀夏後月
按行諸精舍欲知何處安居比丘多得衣物
布施跋難陀思惟佛往年安居處是中必有
多衣施即往彼住處二老比丘遙見來起迎
與坐處共相問訊樂不樂小默然問言是中
住處僧得布施衣物不答言得問分未答
未分問言何故不分答言是諸衣多我等人
少若分知當得何等罪心疑不分跋難陀言
汝不分好若分知汝得何罪二老比丘問汝
能分不答言能是中應作羯磨即持諸衣物
來置前跋難陀分作三聚是二比丘間著一
聚自二聚間立言汝聽作羯磨
　　　　汝二人一聚　如是汝有三　　　　
　　　　兩聚并及我　如是我有三
問是羯磨好不答言善跋難陀大擔衣去彼
言大徳上座我等諸衣物未分跋難陀言我
與汝分知法人應與一好衣彼言當與跋
難陀是聚中取一大價衣著一處餘與分作
二分已自擔多衣幞入祇林諸比丘門間
空地經行遙見來自共相語是跋難陀無羞
人多作見聞疑惡多取諸衣幞遂近來至
諸比丘言跋難陀是諸衣何處得跋難陀具
説向諸比丘有比丘少欲知足行頭陀聞是
事心慚愧訶責何以名比丘故奪老比丘物
諸比丘種種因縁訶已具白佛佛以是事集
僧集僧已佛知故問跋難陀汝實爾不答言
實爾佛種種因縁訶何以名比丘故奪老比
丘物佛種種因縁訶已告諸比丘是跋難陀
非但今世奪前世亦奪是事聽乃過去世
一河曲中有二獺河中得大鯉魚不能分是
二獺一面住守之有野干來欲飮水見言
外甥是中作何等獺言阿舅是河曲中得
此鯉魚不能分汝能分不野干言能是中應
説偈野干分作三分問獺汝誰喜入淺答言
是獺誰能入深答言是獺野干言聽我説偈
　　　　入淺應與尾　入深應與頭　　　　
　　　　中間身肉分　應與知法者
野干銜魚身雌者來説偈問
　　　　汝何處銜來　滿口河中得　　　　
　　　　如是無頭尾　鯉魚好肉食
雄野干説偈答
　　　　人有相言撃　不知分別法　　　　
　　　　能知分別者　如官藏所得　　　　
　　　　無頭尾鯉魚　是故我得食
佛語諸比丘時二獺者二老比丘是野干者
跋難陀是是跋難陀前世曾奪今世復奪佛
種種因縁呵跋難陀已告諸比丘從今日是
處安居不應餘處受衣分若受得突吉羅罪」
有一住處一比丘夏安居是中諸人爲夏安
居僧故布施諸衣應分物雖諸人爲夏安居
僧故布施諸衣物一比丘獨夏安居應得受
二比丘三比丘四比丘亦如是有住處無住
處亦如是無聚落阿練若亦如是有一住
處一比丘夏安居是中諸人爲客比丘故多
布施僧諸衣物應分物雖諸人爲客比丘
故多布施僧諸衣現前僧應分物是一比丘
夏安居是衣應獨受如是二比丘三比丘四
比丘亦爾有住處無住處亦如是無聚落阿
練若處亦如是若自恣竟僧破應與夏安居
衣分不佛言應與自恣竟被擧比丘應與衣
分不佛言不應與自恣竟有比丘至彼朋黨
應與安居衣分不佛言若至如法衆中應與
自恣竟有比丘自言我白衣應與夏安居衣
分不佛言不應與自恣竟有比丘自言我是
沙彌應與夏安居衣分不佛言應與沙彌分
自恣竟有比丘自言我非比丘應與夏安居
衣分不佛言不應與若言我外道不見擯不
作擯惡邪不除擯不共住種種不共住自言犯
邊罪本白衣不能男汚比丘尼越濟人殺父母
殺阿羅漢破僧惡心出佛身血如是人等應
與夏安居衣分不佛言不應與自恣竟有比
丘遊行至他國應與夏安居衣分不佛言有
應與有不應與與者知當還不與者知不還
若囑人取者一切衣分應與不囑人取者
不應與受囑者一切僧使應代作
十誦律卷第二十七

十誦律卷第二十八第四誦之八
　後秦北印度三藏弗若多羅譯　
七法中衣法第七之下
佛語比丘布施有八種何等八一界布施
二依止布施三制限布施四給得布施五
僧得布施六現前得布施七夏安居得布
施八指示得布施
云何名界布施有一人言是衣布施是中
住處僧夏後月受迦絺那衣是衣誰應受佛
言雖夏後月受迦絺那衣若比丘入是界内
者應受是名界得布施
云何名依止布施如多比丘多住處作内界
夏安居自恣竟捨本界結僧坊垣壁作内界
是中諸人爲夏安居衆僧故布施諸衣應
分物是衣誰應受佛言雖捨本界是諸比丘
本多住處作界内夏安居是衣物諸比丘盡
應分是爲依止得布施
云何制限布施有一住處有二部比丘僧夏
安居有受法衆有不受法衆是衆僧夏安居
竟作如是制限此族布施我等受彼族布施
汝等受此家布施我等受彼家布施汝等受
是間行處布施我等受彼間行處布施汝等
受是間聚落布施我等受彼間聚落布施汝
等受是間去處聚落布施我等受彼間去處
聚落布施汝等受是間街巷多人處布施我
等受彼間街巷多人處布施汝等受是中諸
人爲夏安居僧故捉上座手布施與僧諸衣
應分物白佛言是衣物誰應受佛言隨何部
作上座是物應屬一部若檀越捉第一上座手
第二上座手言是物施僧是物應屬誰答言
二上座是一部上座應屬一部若二上座各
是一部應屬二部云何應分答言次第等分
四分第四分應與沙彌是名制限得布施云
何給得布施若爲人作布施爲因縁作布施
月八日二十三日十四日二十九日十五日三
十日十六日月一日乃至布薩時一錢給某
處是諸物給處與是爲給得布施
云何僧得布施是住處有檀越言是衣與
住處僧是時夏後月是住處不受迦絺那
衣白佛是衣誰應受佛言夏後月是住處
雖不受迦絺那衣諸比丘是中住處住是衣
應屬是爲僧得布施
云何現前得布施有檀越言是住處與現前
僧是時夏後月是住處受迦絺那衣白佛
言是衣誰應受佛言雖夏後月是住處受
迦絺那衣諸比丘是中住處現在是衣是輩
應屬是爲現前得布施
云何夏安居得布施有檀越言是衣與是住
處夏安居僧是時非夏後月此住處迦絺那
衣不受白佛言是衣誰應受佛言若非夏
後月此住處迦絺那衣不受諸比丘是中住
處夏安居竟是衣是輩應受是爲夏安居
得布施
云何示得布施有檀越言是衣與耆闍崛山
中若毘婆羅跋首山中若薩波燒持迦波
婆利山中若薩多般那舊河山中白佛是
衣誰應受佛言是衣何處示示處應受是
爲示得布施
佛在舍衞國是時長老意師夏後月與大比
丘僧五百人遊行諸國以長老意師故僧大
得供養時食怛鉢那種種粥多諸衣布施是
時諸比丘如是思惟以是長老意師故僧大
得供養時食怛鉢那多諸衣布施諸比丘往
詣意師所問言爲大徳大得供養時食怛鉢
那多諸衣物布施長老是衣物誰應受長老
意師言諸長老如佛毘尼中語有一住處
一比丘夏安居諸人雖爲客比丘故布施僧
諸衣應分物是一比丘獨在此夏安居是衣
應獨受二比丘三比丘四比丘亦如是有住
處無住處無聚落阿練兒處亦爾諸長老汝
等如是比衣應受如長老意師多亦如是如
長老耶舍長老耶首陀亦如是
又一時衆多大上座比丘大迦葉爲首波羅
利弗城雍園中住是時摩竭國一住處獨一
比丘住是中諸人爲夏安居僧故布施諸衣
應分物是比丘如是思惟是住處諸人爲僧
故布施諸衣應分物我一人非僧我當往問
長老迦葉等諸上座比丘是衣物誰應受即
具以是事問諸長老諸長老言如佛毘尼中
説有一比丘一住處夏安居是諸人爲夏安
居僧故布施諸衣應分物是一比丘獨夏安
居是衣應受二比丘三比丘四比丘亦如是
有住處無住處無聚落阿練兒處亦爾如是
比衣應受
佛在舍衞國是時給孤獨兒字僧迦羅叉
頂結髮故詣祇林中多設食供養僧諸比丘
大會千二百五十人諸居士見大衆集是中
爲僧故布施諸衣現前僧應分物舊比丘
言是夏末月是中受一日成衣是時布施夏
安居僧應分物諸比丘不知當云何以是
白佛佛言雖夏末月受迦絺那衣是名因縁
衣現前僧應分
佛在舍衞國有阿羅漢比丘般涅槃爲是比
丘故詣祇林中多設食供養僧諸比丘多會
千二百五十人諸居士見大衆集是中爲僧
故布施諸衣應現前僧分物舊比丘言夏末
月是中受迦絺那衣是衣施夏安居僧應
分諸比丘不知當云何以是事白佛佛言雖
夏末月住處受迦絺那衣是因縁衣現前僧
應分沙彌來索衣分諸比丘不與諸比丘言
佛説夏安居衣分應與沙彌隨比丘法物應
與沙彌佛不語因縁衣應與以是事白佛
佛言聽與諸比丘不知與幾許以是事白
佛佛言諸檀越布施沙彌若立若坐若次第
自手布施應屬沙彌若檀越不分別與作次
第分竟四分與沙彌一分
佛在舍衞國是時給孤獨居士死故祇林破
諸比丘不知當云何白佛佛言比丘若可治
便如法治諸比丘治不能辦轉破壞白佛佛
言給孤獨居士有子字僧迦羅叉應語是祇
林汝父作而今傾損汝能治不諸比丘到語
言僧迦羅叉是祇林汝父所作今日傾損汝
何以不治答言諸大徳我先知我父十八億
金買空地與佛及僧今日破此非我事僧若
持祇林與我我當治諸比丘不知當云何以
是事白佛佛言應與有二人大得福徳一人
新起一人補故二人倶得無量福徳云何應
與僧迦羅叉著内界中一比丘應僧中如是
唱大徳僧聽是祇林無主僧迦羅叉欲治若
僧時到僧忍聽僧祇林無主當與僧迦羅叉
治故如是白大徳僧聽是祇林無主僧迦羅
叉能治是祇林無主當與僧迦羅叉治故誰
諸長老忍祇林與僧迦羅叉治者是長老默
然誰不忍便説僧與竟祇林無主僧迦羅叉
治僧忍默然故是事如是持
憍薩羅國中一住處一比丘住春月迦絺那
衣訖是中僧得布施現前應分物是比丘如
是思惟是中住處僧得諸衣物現前應分物
我一人非僧我何以不到佛所問是衣物誰
應受是比丘即到佛所頭面禮足却坐一面
須臾具以是事白佛佛言春月迦絺那衣
訖
憍薩羅國中一住處一比丘住是中僧得布
施現前僧應分物我一人非僧是衣物應云
何受佛言有一比丘一住處住諸人爲僧故
布施諸衣現前僧應分物是比丘得此衣應
心生口言是衣物僧所得應分物應屬我我
護我受我用如是作是名得羯磨若餘比丘
來不得強索若不如是作是比丘此衣不
應受若受得突吉羅罪亦應共餘比丘分若
如是不作者出界得突吉羅罪亦應共異比
丘分若有二比丘一住處當云何分應展轉
分自受分云何展轉分一比丘應如是言是
衣諸人爲僧故布施諸衣僧應分物是邊爾
許爲我分即此分與汝長老是分屬長老汝
護汝受汝用第二比丘亦如是是名展轉分
云何名自受分一比丘應如是言是衣諸人
爲僧故布施諸衣僧現前應分物是衣物中
爾許汝應得應屬汝汝護汝受汝用第二比
丘亦如是是名自受分若如是作名得羯磨
若餘比丘來不得強索若不如是作是比
丘此衣不應受若受得突吉羅罪亦應共異
比丘分如是不作出界得突吉羅罪亦應共
異比丘分若有三比丘一住處云何分三比
丘應展轉分若自受分若墮籌分云何展轉
分如上説自受分亦爾云何墮籌分是衣作
兩分應如是言是分屬上座是分屬下座復
次是分屬下座是分屬上座如是作竟應墮
一籌異比丘見不應更墮籌若墮者諸比丘
得突吉羅罪亦應異比丘共分若如是不作
者出界得突吉羅罪應異比丘共分若有四
比丘一住處當云何分四比丘應展轉分
若自受分若墮籌分若僧羯磨分展轉分
自受分墮籌分亦如上説云何僧羯磨分是
衣僧應羯磨與一比丘一心會僧僧中一比
丘應唱大徳僧聽是衣是中住處僧得現
前應分物若僧時到僧忍聽僧是衣僧作羯
磨與某甲比丘如是白白二羯磨僧是衣
僧羯磨與某甲比丘竟僧忍默然故是事如
是持若是比丘得僧羯磨與衣取不肯還如
是言實布施善與善取法善斷事皆出僧中
何以還索佛言是比丘應如是教是布施爲
清淨故施還者善若不還應強奪教突吉
羅罪懺悔
爾時諸沙彌來索衣分諸比丘不與如是言
佛説安居起衣與沙彌分隨比丘所須物與
沙彌分因縁衣與沙彌分未説非時衣與沙
彌分諸比丘不知云何以是事白佛佛言應
與諸比丘不知與幾許白佛佛言沙彌若坐
若立若次第檀越自手布施應屬沙彌若不
如是與第四分與沙彌
佛在舍衞國憍薩羅土地有一住處一比丘
死諸比丘不知衣鉢當云何以是事白佛佛
言應羯磨與一比丘羯磨者和合僧中
一比丘唱大徳僧聽某甲比丘死是比丘所
有資生輕物若衣若非衣現前僧應分物僧
羯磨與某甲比丘若僧時到僧忍聽某甲比
丘死是比丘所有資生輕物若衣若非衣現
前僧應分物僧羯磨與某甲比丘如是白大
徳僧聽某甲比丘死是比丘所有資生輕物
若衣若非衣現前僧應分物僧某甲比丘死
是比丘所有資生輕物若衣現前僧應分物
若非衣僧羯磨與某甲比丘誰諸長老忍某
甲比丘死是比丘資生輕物若衣若非衣現
前僧應分物僧羯磨與某甲比丘是長老忍
默然若不忍便説僧某甲比丘死所有資
生輕物若衣若非衣現前僧應分物僧羯磨
與某甲比丘竟僧忍默然故是事如是持」
憍薩羅國一住處一比丘死是比丘衣鉢僧
分竟問諸比丘誰看是病比丘有比丘言我
僧言擔是死人去比丘言大徳我非旃陀
羅非白癩病衣鉢物僧分我何以擔死人去
是人活時恭敬愛念我我已報竟是死人誰
欲得者便擔去是諸比丘不知云何以是事
白佛佛言應先與看病比丘六物餘輕物僧
應分重物不應分看病人六物云何與一心會
僧僧中一比丘應唱大徳僧聽某甲比丘死
是比丘所有六物現前僧應分物僧羯磨與
看病人若僧時到僧忍聽僧某甲比丘死是
比丘所有六物現前僧應分僧羯磨與看病
人如是白大徳僧聽某甲比丘死是比丘所
有六物現前僧應分僧某甲比丘死是比丘
所有六物現前僧應分僧羯磨與看病人誰
諸長老忍某甲比丘死是比丘所有六物現
前僧應分僧羯磨與看病人忍者是長老默
然不忍是長老便説僧已忍某甲比丘死
是比丘所有六物現前僧應分僧羯磨與看
病人竟僧忍默然故是事如是持
憍薩羅國一住處一比丘死是比丘衣物處
處寄是比丘衣物現前僧分竟僧問是看病
比丘誰供養瞻視答言我等僧言汝等彼
處處所寄處衣索取諸瞻病人往索不得便
起鬪諍相言以是事白佛佛言現前六物
先與看病人餘輕物僧應分重物不應分
憍薩羅國一住處一比丘死是比丘多衣多鉢
多財物不知是比丘受何等僧伽梨何等欝
多羅僧何等安陀會何等鉢何等漉水嚢何
等尼師檀以是事白佛佛言誰是根本看
病人看病人先應問病者受何等僧伽梨何
等欝多羅僧何等安陀會何等鉢何等漉
水嚢何等尼師檀若如是問已資生六物
與看病人餘輕物僧應分重物不應分若如
是不問若不知不信與不大好不大惡六物
餘輕物僧應分重物不應分
憍薩羅國一住處一比丘死僧在死比丘尸
前分衣鉢物是死比丘動起語諸比丘諸
大徳上座莫分我衣鉢物諸比丘不知云何
以是事白佛佛言莫即於死尸前分若死尸
已去若僧在異處應分
憍薩羅國土地與學沙彌死是衣鉢物諸比
丘不知云何以是事白佛佛言當死時現前
僧應分衣鉢物
憍薩羅國一住處有沙彌死諸比丘不知衣鉢
當云何以是事白佛佛言所著内外衣應與
看病人餘輕物僧應分重物不應分云何應
與一心會僧僧中一比丘應唱大徳僧聽某
甲沙彌死是沙彌所有内外衣若僧時到僧
忍聽僧某甲沙彌死内外衣現前僧應分僧
羯磨與看病人如是白大徳僧聽某甲沙彌
死是沙彌所有内外衣現前僧應分物僧羯
磨與看病人誰諸長老忍某甲沙彌死内外
衣現前僧應分物僧羯磨與看病人者默然
不忍者便説僧與某甲沙彌死是沙彌所有
内外衣現前僧應分物僧羯磨與看病人竟
僧忍默然故是事如是持
佛在舍衞國長老憂波離問佛言可分物不
可分物何等可分物何等不可分物佛言一
切田地一切房舍一切床榻臥具一切細車
一切麁車半莊車歩輿車不應分
一切鐵物不應分除釜瓶受二㪷已下應分
除鉢小鉢半鉢鍵鎡小鍵鎡剃頭刀鉗鑷
截爪刀針刀子戸鉤曲戸鉤剃刀匣刮汚
箆灌鼻筒熨斗香鑪熏鉢鉤衣鉤壁上鉤匕
鉢榰禪鎭除上爾所物餘一切鐵物不應
分
一切銅物不應分除釜瓶受二㪷已下應
分除水盆瓮蓋刀匣刮汚箆灌鼻筒熨斗
香鑪熏鉢鉤衣鉤壁上鉤禪鎭匕鉢榰除上
爾所物一切銅物不應分
一切石物不應分除釜瓶受二㪷已下應分
水瓶水盆蓋水物刮汚箆灌鼻筒熨斗香
鑪熏鉢鉤禪鎭除上爾所物一切石物不應
分一切水精物不應分除釜熏鉢鉤香鑪熨
斗餘如上説
一切瓦物不應分除盆受二㪷已下應分
水瓶水盆蓋水物鉢小鉢半鉢鍵鎡小鍵鎡
刀匣刮汚箆灌鼻筒熨斗香鑪禪鎭除上爾
所物餘一切瓦器不應分
一切貝物不應分除刀匣刮汚箆灌鼻筒熨
斗禪鎭香鑪熏鉢鉤衣鉤盛藥函匕鉢榰是
一切貝物應分餘一切不應分
一切牙齒物亦如是
一切角物不應分除受半升已下應分除刀
匣衣鉤壁上鉤刮汚箆灌鼻筒禪鎭盛藥函
匕鉢榰如是一切角物可分餘不應分
一切皮物不應分除盛酥油嚢受半升已
下繋革屣韋繋鞾韋鹿韋熟韋裹脚跟指
韋應分一切木物不應分除杆受二升已
下水瓶水盆甕蓋刀匣刮汚箆衣鉤鉢
鉤壁上鉤鉢榰禪鎭如是一切木物可分
餘一切不應分一切竹物不應分除蓋扇箱
篋席杖等應分一切赭土不應分
一切染色若煮若未煮不應分
佛在舍衞國是時語諸比丘有住處一守戒
比丘一被擯比丘共住若守戒比丘死衣物
屬被擯比丘若被擯比丘死衣物屬守戒比
丘若餘擯比丘來不應與
一住處一守戒比丘二被擯比丘共住若守
戒比丘死衣物屬被擯比丘若被擯比丘死
衣物屬守戒比丘餘擯比丘來不應與
一住處一守戒比丘三被擯比丘共住若守
戒比丘死衣物屬被擯比丘若被擯比丘
死衣物屬守戒比丘若餘擯比丘來不應與」
有一住處一守戒比丘四被擯比丘共住若
守戒比丘死衣物屬被擯比丘若被擯比丘
死衣物屬守戒比丘若餘擯比丘來不應與」
有一住處二守戒比丘一被擯比丘二守戒
比丘二被擯比丘二守戒比丘三被擯比丘
二守戒比丘四被擯比丘亦如是
一住處有三守戒比丘一被擯比丘三守戒
比丘二被擯比丘三守戒比丘三被擯比丘
三守戒比丘四被擯比丘亦如是
一住處四守戒比丘一被擯比丘四守戒比
丘二被擯比丘四守戒比丘三被擯比丘四
守戒比丘四被擯比丘亦如是
一住處一擯比丘一守戒比丘共住若擯比
丘死衣物屬守戒比丘若守戒比丘死衣物





屬擯比丘若餘守戒比丘來應與一擯比丘
二守戒比丘一擯比丘三守戒比丘一擯比
丘四守戒比丘亦如是
一住處二擯比丘一守戒比丘二擯比丘二守
戒比丘二擯比丘三守戒比丘二擯比丘四
守戒比丘亦如是一住處三擯比丘一守戒
比丘三擯比丘二守戒比丘三擯比丘三守
戒比丘三擯比丘四守戒比丘亦如是一住
處四擯比丘一守戒比丘四擯比丘二守戒
比丘四擯比丘三守戒比丘四擯比丘四守
戒比丘亦如是
憍薩羅國一住處二比丘住一比丘死是一
比丘如是思惟佛毘尼中説若比丘死時
現前僧中衣鉢物應分我一人非僧我當往
佛所問是衣鉢物應屬誰即詣佛所頭面
禮佛足一面坐須臾退坐白佛言大徳我等
二比丘憍薩羅國住一比丘死我如是思惟
佛毘尼中説若比丘死時衣鉢物現前僧應
分我一人非僧我今問世尊是衣鉢物應
屬誰佛言有二比丘共一處住一比丘死即
死時餘一比丘應心念口言某甲比丘死是
比丘有爾許現前資生輕物若衣若非衣現
前僧可分物是物屬我我護我受我用如是
作羯磨竟若異比丘來不得強索若不如
是作是比丘衣鉢物不應受若受犯突吉羅
罪亦應共餘比丘分如是不作出界犯突吉
羅罪亦應共異比丘分若有三比丘一住處
一比丘死二比丘是衣鉢物若展轉分若自
受分云何展轉分一比丘應如是念言長老
某甲比丘死是比丘有爾所現前資生輕物
若衣若非衣現前僧應分物是邊爾許分物
屬我是分與汝長老是分汝自護自受自用
第二比丘亦如是念言長老某甲比丘死是
比丘有爾許資生輕物若衣若非衣現前僧
應分是邊爾許分物屬我是分與汝長老是
分汝自護自受自用是爲展轉分云何自受
分一比丘應如是言念長老某甲比丘死
是比丘有爾許資生輕物若衣若非衣現前
僧應分是邊爾許分物屬汝是分汝長老自
護自受自用第二比丘亦如是言念長老
某甲比丘死是比丘有爾許資生輕物若衣
若非衣現前僧應分物是邊爾許分物屬汝
是分汝長老自護自受自用是爲自受分如
是作竟若異比丘來不得強索若不如是
作是比丘是衣不應受若受犯突吉羅罪亦
應共異比丘分如是不作者出界犯突吉羅
罪亦應異比丘分
若四比丘一住處一比丘死三比丘若展轉
分若自受分若墮籌分展轉分自受分如上
説云何墮籌分是衣鉢物作二分應如是言
是分屬上座是分屬下座若是分屬下座是
分屬上座如是竟一籌應墮異比丘見不應
墮若墮第二籌諸比丘犯突吉羅罪亦應異
比丘共分若如是不作者出界犯突吉羅罪
亦應異比丘分若五比丘一住處一比丘死
餘四比丘是衣鉢物若展轉分若自受分若
墮籌分若羯磨分展轉分自受分墮籌分如
上説云何羯磨分是衣鉢物僧應羯磨與一
比丘一心會僧僧中一比丘應唱大徳僧
聽某甲比丘死有爾許資生輕物若衣若非
衣現前僧應分物若僧時到僧忍聽僧某甲
比丘有爾許資生輕物若衣若非衣現前僧
應分物僧當羯磨與某甲比丘如是白作白
二羯磨僧已與某甲比丘羯磨某甲比丘
死是比丘所有資生輕物若衣若非衣現前
僧應分物僧羯磨與某甲比丘竟僧忍默然
故是事如是持
僧羯磨與比丘衣鉢物是比丘自受不肯還
言一切僧如法與如法取如法誓如法語竟
今何以還索佛言應如是語比丘清淨故施
汝應還僧若還善若不還應強奪教突吉
羅罪懺悔諸沙彌來索是衣分諸比丘不與
佛言自恣衣分應與隨比丘法物應與因
縁衣分應與非時衣分應與佛未語死比
丘衣分應與以是事白佛佛言聽與諸比丘
不知與幾許佛言應作四分第四分應與
沙彌
佛言諸比丘有受法比丘不受法比丘中住
是受法比丘死不受法諸比丘遣使至受法
比丘所言汝等一比丘是間死衣鉢物持去
受法諸比丘若取去善若不取應用治四方
僧房臥具
若不受法比丘受法比丘中住若死受法
比丘遣使至不受法比丘所言汝等一比丘
是間死衣鉢物取去諸不受法比丘若取去
善若不持去應用治四方僧房臥具
有受法諸比丘擯一比丘到不受法比丘所
言諸大徳除我罪作清淨我當作不受法若
未除罪而死受法諸比丘應還攝衣鉢若除
罪而死衣鉢物屬不受法諸比丘
有不受法諸比丘擯一比丘是比丘往受法
諸比丘所言大徳除我罪作清淨我當作受
法若未除罪而死衣鉢物屬不受法諸比丘
若除罪而死衣鉢物應屬受法諸比丘
有一比丘有衣應捨是比丘與六群諸比丘
六群比丘取自用不肯還歸爾時有異諸比
丘苦惱不能得清淨可信比丘佛夏後月遊
行諸國諸比丘著新染衣是比丘著弊故衣
佛見是比丘知而故問是比丘汝何以著故
弊衣答言我有衣應捨與六群諸比丘六群
比丘取自用不肯還我亦有異諸比丘苦惱
不能得清淨可信比丘與佛言是清淨故布
施是時比丘即應還取若取得善若不還
應強奪教突吉羅罪懺悔
佛在舍衞國有一居士請佛及僧明日食佛
默然受知佛受已從坐起頭面禮佛足繞佛
而還其夜多辦淨妙種種飮食清旦布坐處
遣人白佛食具已辦唯聖知時佛自房住迎
食分一切僧入居士舍阿難送佛食分有
五因縁佛住精舍迎食分何等五一若欲入
定二欲爲諸天説法三欲諸房遊看四看病
比丘五若未結戒欲結佛知諸比丘入居士
舍捉戸鉤遍看諸房見一住處開門扇一
病比丘苦痛無侶自臥大小便中佛知故問
問病比丘汝何所患苦獨無人瞻視自臥
大小便上是比丘忠直相實相白佛大徳我
性嬾他有事我不助我今病他人亦復不看
我佛如是思惟是忠實善男子我當以手摩
其身是時佛即以手摩之當手摩時比丘苦
痛即除愈身心安樂佛安徐扶起與著衣將
出房安徐扶坐洗之授淨衣令著不淨者
爲浣捩曬還入安徐却不淨涕唾除草蓐灑
掃塗地更布草蓐已安徐扶起著衣將入房
扶令草蓐中坐告病比丘汝若不勤求未得
事爲得故未到事爲到故未識事爲識故汝
隨爾許時具受苦痛方當復劇是比丘亦自
思惟今佛威神力以手摩我身當下手時
我身苦痛即除愈身心安樂是比丘念佛大
恩善心生焉得清淨信立種種願佛功徳尊
重於佛撿意一心佛隨比丘意善爲説法
是比丘在草座上一切諸法不受得阿羅漢
佛安是比丘第一漏盡中已從是房出閉門
下橝還本房布尼師檀結跏趺坐居士是
時見衆僧坐已從坐起自行澡水種種飮食
自恣所須食畢澡手執鉢持一小床在僧前
坐欲聽説法時上座比丘説法還到佛所頭
面禮佛足一面坐諸佛常法諸比丘中食
還如是問諸比丘飮食多美僧得滿足不諸
比丘言大徳食美飽滿諸比丘食還爾時世
尊以如是問汝等飮食美不僧飽滿不諸
比丘言大徳食美飽滿
佛告諸比丘今日我捉戸鉤諸房遍看見一
病比丘苦痛病急獨無人看臥大小便中
汝諸比丘是事不是何以不相看不相供給
入我法中汝無父母兄弟若不相看誰當看
汝佛種種因縁呵諸比丘已告諸比丘從今
日應看病人長老憂波離問佛誰應供給
瞻視病人佛言和尚阿闍梨同和尚同阿
闍梨若無四種人僧應供給若僧不與僧得
突吉羅罪若僧差人不肯去者得突吉羅罪
從今日結看病比丘法看病人法者當隨病
人所須應作隨時到病人邊問病因縁問
病因縁已若問藥師若問知病比丘見病比
丘如是以何藥差若藥師教應服是藥明日
到厨中看僧作何食若有隨病應食看病人
則往若無應病食應取僧所供給供給是病
人若是事無是住處若善好有徳比丘從
是比丘索供給病人若無是事應從多知識
大徳比丘索若無是事應留病比丘六物餘
物應貿所須供給病人若無是事以所受重
物貿輕物受持得錢求所須供給病人若無
是事所受鐵鉢爲貿瓦鉢受持得錢市所須
供給病人若無是事看病人應自與若自無
應從他乞供給病人若無知識乞不能得乞
食美者供給病人看病比丘應隨時到病人
邊爲説深法是道非道發其智慧是病比丘
如是隨意説法若是阿練若病應現前讃阿
練若法若學修妬路經現前讃學修妬路若
學毘尼現前讃毘尼若作法師現前讃阿
毘曇若佐助衆事應讃佐助衆事若有大徳
多人所識應問初地相第二第三第四地相
須陀洹果乃至阿羅漢果若死隨其功徳供
給供養竟諸衣若應浣者浣捩曬燥捲襞
徐徐擔入僧中應如是唱某甲比丘死是
比丘僧伽梨是憂多羅僧是安陀會是鉢
是漉水嚢是尼師檀是餘資生物自得如
是勝趣
佛言有三種病人有病人若得隨病飮食若
不得若得隨病藥若不得若得隨意看病人
若不得不能差
有病人若得隨病飮食若不得若得應病藥
若不得若得隨意看病人若不得能差
有病人若得隨病飮食差若不得死若得應
病藥差若不得死若得隨意看病人差若不
得死以是病故聽看病人若上二種病人
爲供養供給亦善病人有五事難看何等五
一惡性不可共語二看病人教不信不受三
應病飮食不應病飮食不知自節量四不肯
服藥五不能自忍節量有是五法病人難
看病人有五事易看何等五一不惡性二看
病人教能信受三別隨病應食不應食四能
自服藥五能自忍節量有是五法病人易看
有五法看病人不能看病何等五一者惡性
不可共語二者病人教不隨語三者不別知
隨病應食不應食四者不能爲病人他邊索
藥五者不能忍有是五法不能看病人
有五法能看病人一者不惡性可共語二者
病人教即隨語三者能知應病飮食是應食
是不應食四者能爲病人他邊索藥五者能
忍有是五法能看病人
有五法病人難看何等五一惡性不可共語
二不知諸病起滅無常三身中起病辛苦不
樂奪命性不能忍四一切喜從他索少自
能作而不作五五受陰中起滅不觀是色
陰是色陰習是色陰盡是痛陰是想陰是
行陰是識陰是識陰習是識陰盡有是五法
病人難看有五法病人易看何等五一者不
惡性可共語二知諸痛起滅觀無常三身中
起病辛苦痛急不樂奪命性能忍四一切不
喜從他索少自能作自作五五受陰中起滅
能觀是色陰是色陰習是色陰盡是痛陰是
想陰是行陰是識陰是識陰習是識陰盡有
是五法病人易看
復有五法看病人不能看病何等五一者惡
性不可共語二者若多惡病人屎尿瓦甌
唾壺出入時若棄唾時不喜三爲財物飮食
不爲法故四五受陰中起滅不能觀是色陰
是色陰習是色陰盡是痛陰是想陰是行陰
是識陰是識陰習是識陰盡五不能隨時到
病人邊爲説深妙法示是道非道不能生其
智慧是爲五法不能看病
佛告諸比丘有比丘遣比丘使與他比丘衣
所與比丘衣者死彼死比丘邊同意取是惡
取死者衣受是惡受若本主活在與彼同意
取是好取長衣受是好受有比丘遣比丘使
與他比丘衣本主死與是同意取是惡取死
者衣受是惡受所與比丘活在與彼同意取
是好取長衣受是好受七法中衣
法第七竟
十誦律卷第二十八

十誦律卷第二十九第五誦之一
　後秦北印度三藏弗若多羅譯　
八法中迦絺那衣法第一
佛在舍衞國爾時諸比丘於桑祇陀國安居
過三月自恣竟作衣畢持衣鉢向舍衞國道
路多雨泥水是諸比丘以多雨泥水故甚大
疲極熱風所惱往詣佛所頭面禮足却坐一
面諸佛常法有客比丘來以如是語勞問忍
不足不安居樂不乞食不乏道路不疲耶佛
以如是語勞問諸比丘忍不足不安居樂不
乞食不乏道路不疲耶諸比丘答言世尊忍
足安居樂乞食不乏但道路疲極佛問諸比
丘汝等云何忍足安居樂乞食不乏道路疲
極諸比丘答言我等於桑祇陀國安居過三
月自恣竟作衣已持衣鉢遊行向舍衞國道
中値雨多泥水故熱風所惱甚大疲極佛言
汝等比丘實忍足安居樂乞食不乏道路疲
極從今聽諸比丘安居自恣竟和合一處受
迦絺那衣受迦絺那衣者先衣尚不失何況
新衣受迦絺那衣法者一心和合僧隨得衣
日受云何隨得衣日若月一日得衣即日受
若二日若三日乃至八月十五日亦如是一
比丘應僧中唱言大徳僧聽今日僧和合受
迦絺那衣若僧時到僧忍聽僧受迦絺那
衣如是白應先立受迦絺那衣人應問誰
能與僧作受迦絺那衣人是中若一比丘言
能佛言若有五法不應立作受迦絺那衣人
何等五隨愛隨瞋隨怖隨癡不知受不受
若成就五法應立作受迦絺那衣人不隨愛
不隨瞋不隨怖不隨癡知受不受是中一
比丘應僧中唱言大徳僧聽比丘某甲能
爲僧作受迦絺那衣人若僧時到僧忍聽僧
立某甲比丘作受迦絺那衣人如是白大
徳僧聽比丘某甲能爲僧作受迦絺那衣人
僧今立某甲爲僧作受迦絺那衣人誰諸長
老忍某甲比丘爲僧作受迦絺那衣人者默
然不忍者説僧立某甲比丘爲僧作受迦
絺那衣人竟僧忍默然故是事如是持
爾時若僧初得施衣安居僧應分應以是衣
羯磨與受迦絺那衣人與法者一心和合僧
一比丘僧中唱言大徳僧聽此住處僧得是
施衣安居僧應分若僧時到僧忍聽僧羯磨
與某甲比丘以是衣作迦絺那衣不離是
住處受持如是白大徳僧聽是住處僧得是
施衣安居僧應分僧羯磨與某甲比丘以
此衣僧作迦絺那衣不離是住處受持誰諸
長老忍僧羯磨此衣與某甲比丘作迦絺
那衣不離是住處受持者默然不忍者説僧
羯磨此衣與某甲比丘作迦絺那衣不離
是住處受持竟僧忍默然故是事如是持
爾時與了了能作四比丘浣染裁割篸刺
安隱量度浣時應生心以此衣我衣迦絺那
衣受染裁割篸刺安隱量度時作是念我以
此衣作迦絺那衣受若生此六心名善作迦
絺那衣若無此六心不名善作迦絺那衣復
有三心作是念我以是衣當作迦絺那衣受
以此衣今作迦絺那衣受以此衣作迦絺那
衣受竟若生此三心是名善作迦絺那衣若
無此三心不名善作迦絺那衣復有二心作
是念我以是衣作迦絺那衣受以此衣作迦
絺那衣受竟若生此二心名善作迦絺那衣
若無此二心作迦絺那衣人得突吉羅罪
爾時長老優波離偏袒右肩合掌問佛言世
尊云何名受迦絺那衣法佛言與僧作受迦
絺那衣人應一心浣一心染一心割截一心
篸一心刺一心安隱量度作迦絺那衣人浣
是衣時應作是念以是衣我作迦絺那衣受
染時割截時篸時刺時安隱量度時皆作是
念以是衣我作迦絺那衣受是比丘若生是
六心名善作迦絺那衣若無是六心不名善
作迦絺那衣復有三心作是念我以此衣當
作迦絺那衣受以是衣今作迦絺那衣受以
是衣作迦絺那衣受竟是比丘若生此三心
者名善作迦絺那衣若無是三心不名善作
迦絺那衣復次應生二心作是念我以是衣
作迦絺那衣受以是衣作迦絺那衣受竟是
比丘生此二心者名善作迦絺那衣若無是
二心作迦絺那衣者得突吉羅罪佛語優
波離不但量度名受迦絺那衣不但染不但
縁不但帖四角不但出葉不但篸故名受
迦絺那衣若用故爛衣作迦絺那衣者不名
爲受先已受作迦絺那衣今更受者不名爲
受若用非時衣作迦絺那衣者不名爲受若
以欝金色染作迦絺那衣者不名爲受若以
經宿衣作迦絺那衣者不名爲受若不以
決定心受迦絺那衣者不名爲受若以不淨
衣作迦絺那衣者不名爲受若減量作迦絺
那衣者不名爲受若以減量作僧伽梨若欝
多羅僧若安陀衞作迦絺那衣者不名爲
受若以不割截衣作迦絺那衣者不名爲受
若以不割截僧伽梨欝多羅僧安陀衞作迦
絺那衣者不名爲受若作迦絺那衣未竟不
名爲受若以異比丘比丘尼式叉摩尼沙彌
沙彌尼衣作迦絺那衣者不名爲受
佛語優波離僧如法受迦絺那衣日有一安
居比丘出還聞已受迦絺那衣不隨喜者是
人不得受迦絺那衣佛語優波離如是名爲
受迦絺那衣若得急施衣用作迦絺那衣者
名爲善受用時衣作迦絺那衣者名爲善受
用新衣作迦絺那衣者名爲善受用般宿衣
作迦絺那衣者名爲善受若用淨衣作迦絺
那衣者名爲善受若用作淨衣作迦絺那衣
者名爲善受若用割截僧伽梨欝多羅僧安
陀衞作迦絺那衣者名爲善受若以帖衣
作迦絺那衣者名爲善受若用比丘比丘尼
式叉摩尼沙彌沙彌尼衣作迦絺那衣者名
爲善受佛語優波離僧如法受迦絺那衣日
有一安居比丘出界行即日還聞已受迦絺
那衣歡喜隨順者是人名善受
長老優波離問佛言世尊云何名捨迦絺那
衣佛言有八事名捨迦絺那衣何等八一者
衣成時二者衣垂成時三者去時四者聞時
五者失時六者發心時七者過齊限時八者
捨時初六者有人受迦絺那衣持所有衣
出界去作是念我不還此作衣去時即名
捨迦絺那衣有人受迦絺那衣持所有衣
出界去作是念我不還此處作衣是比丘
出界已又作是念我不還彼處亦不作衣
去時即名捨迦絺那衣
有人受迦絺那衣持所有衣出界去作是
念我不還此處作衣於界外作衣作是念我
不還彼處衣成時即名捨迦絺那衣有人受
迦絺那衣持所有衣出界去作是念我不
還此處作衣是人於界外作衣作衣已不好
守護故失更無物作是人失衣時即名捨迦
絺那衣有人受迦絺那衣持所有衣出界
去作是念我還此處作衣是人即出界去彼
於界外作衣若作若未作作是念我還本處
徐徐作久久不成是人過齊限時即名捨
迦絺那衣
有人受迦絺那衣持所有衣出界外去作
是念我還此處作衣彼於界外聞僧已捨迦
絺那衣即作是念迦絺那衣已捨我不復還
是名聞捨迦絺那衣
有人受迦絺那衣持所有衣出界去作是
念我還此處作衣即於界外作衣彼衣若成
若未成作是念我還本處未捨迦絺那衣到
已共僧捨迦絺那衣即名爲捨是名初六
第二六者若比丘受迦絺那衣已作爾所毘
波羅衣持所有衣出界去作是念我不還
此住處作衣是比丘去時即名捨迦絺那
衣若比丘受迦絺那衣已作爾所毘波羅衣
持衣出界去作是念我不還此處作衣是
比丘出界已又作是念我不還彼處亦不
作衣去時即名捨迦絺那衣若比丘受迦絺
那衣已作爾所毘波羅衣持所有衣出界
去作是念我不還此住處作衣於界外作衣
作是念我不還彼處衣成時即名捨迦絺那
衣
若比丘受迦絺那衣已作爾所毘波羅衣持
所有衣出界去作是念我不還此處作衣
是人於界外作衣不好守護故失更無物
作是人失衣時即名捨迦絺那衣
若比丘受迦絺那衣已作爾所毘波羅衣持
所有衣出界去作是念我還此處作衣是人
即出界去彼於界外作衣若作若未作作是
念我還本處徐徐作久久不成是人過齊
限時即名捨迦絺那衣
若比丘受迦絺那衣已作爾所毘波羅衣持
所有衣出界去作是念我當還此處作衣
彼於界外聞僧已捨迦絺那衣即作是念迦
絺那衣已捨我不還本處是比丘聞時即名
捨迦絺那衣
若比丘受迦絺那衣已作爾所毘波羅衣持
所有衣出界去作是念我當還此處作衣
即於界外作衣彼衣若作若未作作是念
我還本處未捨迦絺那衣到已共僧捨迦絺
那衣即名爲捨是名第二六竟
復有二十捨迦絺那衣若比丘受迦絺那
衣持所有衣出界外去作是念我不還此
住處作衣是比丘出界已又作是念我不還
本住處亦不作衣是比丘去時即名捨迦絺
那衣
二者若比丘受迦絺那衣持所有衣出界去
作是念我不還此住處作衣是比丘出界外
作衣時作是念我不還本住處是衣成時即
名捨迦絺那衣
三者若比丘受迦絺那衣持所有衣出界
作是念我不還此住處作衣是比丘界外
作衣作衣已不好守護故失更無物作是人
失衣時即名捨迦絺那衣
四者若比丘受迦絺那衣持所有衣出界去
作是念我不還此住處作衣是比丘界外作
衣已作爾所爾所未作徐徐作久久不成
又作是念我當還本處是比丘過齊限時即
名爲捨迦絺那衣是名初四
第二四者若比丘受迦絺那衣持所有衣出
界去不經理亦不言還亦不言不還出界去
時作是念我不還此住處作衣是比丘去時
即名捨迦絺那衣
二者若比丘受迦絺那衣持所有衣出界
去不經理亦不言還亦不言不還出界作
衣作是念我不還本處作衣衣成時即名捨
迦絺那衣
三者若比丘受迦絺那衣持所有衣出界
去不經理亦不言還亦不言不還是比丘
界外作衣作衣已不好守護故失更無物
作失衣時即名捨迦絺那衣
四者若比丘受迦絺那衣持所有衣出界
去不經理亦不言還亦不言不還出界外作
是念我不還本處即於彼處作衣若成若不
成徐徐作久久不成是比丘過齊限時即
名捨迦絺那衣是名第二四
第三四者若比丘受迦絺那衣持衣出界作
是念我當還此處作衣是比丘界外又作是
念我不還本處亦不作衣是比丘去時即名
捨迦絺那衣二者若比丘受迦絺那衣持衣
出界作是念我當還此處作衣是比丘界外
作衣又作是念我不還本處作衣衣成時即
名捨迦絺那衣
三者若比丘受迦絺那衣持衣出界作是念
我當還此處作衣是比丘於界外作衣作衣
已不好守護故失更無物作失衣時即名捨
迦絺那衣
四者若比丘受迦絺那衣持衣出界作是念
我當還此處作衣是比丘界外作衣已作爾
所爾所未作徐徐作久久不成又作是念
我當還本處是比丘過齊限時即名捨迦絺
那衣是名第三四
第四四者若比丘受迦絺那衣持衣出界去
作是念我當還此處作衣是比丘界外聞已
捨迦絺那衣作是念我不還本處亦不作衣
是比丘去時即名捨迦絺那衣
二者若比丘受迦絺那衣持衣出界作是念
我當還此處作衣界外聞已捨迦絺那衣是
比丘便界外作衣又作是念我不還本處作
衣衣成時即名捨迦絺那衣
三者若比丘受迦絺那衣持衣出界去作
是念我不還此處作衣是人於界外聞已
捨迦絺那衣即於界外作衣作衣已不好守
護故失更無物作失時即名捨迦絺那衣」
四者若比丘受迦絺那衣持衣出界作是念
我當還此處作衣是比丘界外聞已捨迦絺
那衣界外作衣已作爾所爾所未作徐徐
作久久不成作是念我不還本處是比丘
過齊限時即名捨迦絺那衣是名第四四
第五四者若比丘受迦絺那衣持衣出界作
是念我當還此住處作衣是比丘界外作衣
又作是念我不還本處是比丘作衣成時即
名捨迦絺那衣
二者若比丘受迦絺那衣持所有衣出界去
作是念我當還此處作衣是人於界外作衣
作衣已毘波羅衣垂成留置是人作是念
此毘波羅衣不還彼處衣垂成時即名捨迦
絺那衣三者若比丘受迦絺那衣持衣出界
作是念我當還此處作衣是比丘界外聞已
捨迦絺那衣是比丘作是念若僧已捨迦絺
那衣不還本處亦不作衣以聞故即名捨
迦絺那衣
四者若比丘受迦絺那衣持衣出界作是念
我當還此住處作衣是比丘界外作衣已作
爾所爾所未作徐徐作未捨迦絺那衣還此
住處共僧捨迦絺那衣即名爲捨是名第五
四捨迦絺那衣
復有二十捨迦絺那衣若比丘受迦絺那衣
持所有衣出界望得衣故作是念我不
還此住處作衣是比丘界外作是念我不還
本住處亦不作衣是比丘去時即名捨迦絺
那衣
二者若比丘受迦絺那衣持衣出界望得衣
故作是念我不還此住處作衣出界外作衣
時作是念我不還本住處是衣成時即名捨
迦絺那衣
三者若比丘受迦絺那衣持衣出界望得衣
故作是念我不還此住處作衣是比丘界外
作衣作衣已不好守護故失更無物作衣失
時即名捨迦絺那衣
四者若比丘受迦絺那衣持衣出界望得
衣故作是念我不還此住處作衣是比丘界
外作衣已作爾所爾所未作徐徐作久久
不成又作是念我當還本處是比丘過齊限
時即名捨迦絺那衣是名初四餘三四不經
理當來還聞已捨亦如上説
第五四者若比丘受迦絺那衣持所有衣出
界望得衣故作是念我當還此住處作衣是
比丘界外作衣又作是念我不還本處是比
丘作衣成時即名捨迦絺那衣
二者若比丘受迦絺那衣持所有衣出界望
得衣故作是念我當還此處作衣是人於界
外作衣作衣已毘波羅衣垂成留置作是
念此毘波羅衣不還彼處衣成時即名捨
迦絺那衣三者若比丘受迦絺那衣持所有
衣出界望得衣故作是念我當還此處作衣
是比丘界外聞已捨迦絺那衣是比丘作是
念若僧已捨迦絺那衣我不還本處亦不
作衣以聞故即名捨迦絺那衣
四者若比丘受迦絺那衣持所有衣出界望
得衣故作是念我當還此處作衣是比丘界
外作衣已作爾所爾所未作徐徐作未捨迦
絺那衣還此處共僧捨迦絺那衣即名爲捨
是名第五四捨迦絺那衣是名第二五四捨
迦絺那衣
復有二十捨迦絺那衣一者若比丘受迦絺
那衣持所有衣出界望得衣故作是念我
不還此處作衣不得所望非望而得是比丘
界外作是念我不還本處亦不作衣是比丘
去時即名捨迦絺那衣
二者若比丘受迦絺那衣持衣出界望得衣
故作是念我不還此處作衣不得所望非望
而得是比丘出界外作衣時作是念我不
還本處是衣成時即名捨迦絺那衣
三者若比丘受迦絺那衣持衣出界望得衣
故作是念我不還此處作衣不得所望非望
而得是比丘界外作衣作衣已不好守護故
失更無物作衣失時即名捨迦絺那衣
四者若比丘受迦絺那衣持衣出界望得衣
故作是念我不還此處作衣不得所望非
望而得是比丘界外作衣已作爾所爾所未
作徐徐作久久不成又作是念我當還本
處是比丘過齊限時即名捨迦絺那衣餘三
四不經理當來還聞已捨亦如是
第五四者若比丘受迦絺那衣持衣出界望
得衣故作是念我還此住處作衣不得所
望非望而得是比丘界外作衣又作是念我
不還本處是比丘作衣成時即名捨迦絺那
衣
二者若比丘受迦絺那衣持所有衣出界望
得衣故作是念我當還此處作衣不得所望
非望而得是人於界外作衣作衣已毘波羅
衣垂成留置作是念此毘波羅衣不還本
處衣成時即名捨迦絺那衣
三者若比丘受迦絺那衣持所有衣出界望
得衣故作是念我當還此處作衣不得所望
非望而得是比丘界外聞已捨迦絺那衣是
比丘作是念我若僧已捨迦絺那衣不還
本處亦不作衣以聞故即名捨迦絺那衣
四者若比丘受迦絺那衣持衣出界望得衣
故作是念我當還此處作衣不得所望非望
而得是比丘界外作衣已作爾所爾所未作
徐徐作未捨迦絺那衣還此處共僧捨迦絺
那衣即名捨是名第五四捨迦絺那衣是
名第三五四
復有二十捨迦絺那衣一者若比丘受迦絺
那衣持所有衣出界望得衣故作是念我
不還此處作衣斷所望得非望而得出界已
作是念我不還本住處亦不作衣是比丘去
時即名捨迦絺那衣
二者若比丘受迦絺那衣持所有衣出界望
得衣故作是念我不還此處作衣斷所望得
非所望而得是比丘出界外作衣時作是
念我不還本處是衣成時即名捨迦絺那衣」
三者若比丘受迦絺那衣持衣出界望得衣
故作是念我不還此處作衣斷所望得非望
而得是比丘界外作衣作衣已不好守護故
失更無物作衣失時即名捨迦絺那衣
四者若比丘受迦絺那衣持衣出界望得衣
故作是念我不還此處作衣斷所望得非望
而得是比丘界外作衣已作爾所爾所未作
徐徐作久久不成又作是念我當還本處
是比丘過齊限時即名捨迦絺那衣餘三四
不經理當來還聞已捨亦如是
第五四者若比丘受迦絺那衣持衣出界望
得衣故作是念我還此住處作衣斷所望
得非望而得是比丘界外作衣又作是念我
不還本處是比丘作衣成時即名捨迦絺那
衣
二者若比丘受迦絺那衣持所有衣出界去
望得衣故作是念我當還此處作衣斷所望
得非望而得是人於界外作衣作衣已毘波
羅衣垂成留置作是念此毘波羅衣不還彼
處衣成時即名捨迦絺那衣
三者若比丘受迦絺那衣持衣出界望得衣
故作是念我當還此處作衣斷所望得非望
而得是比丘界外聞已捨迦絺那衣是比丘
作是念若僧已捨迦絺那衣不還本處亦不
作衣以聞故即名捨迦絺那衣
四者若比丘受迦絺那衣持衣出界望得衣
故作是念我當還此處作衣斷所望得非望
而得是比丘界外作衣已作爾所爾所未作
徐徐作未捨迦絺那衣還此處共僧捨迦絺
那衣即名爲捨是名第五四捨迦絺那衣是
名第四五四
復有二十捨迦絺那衣一者若比丘受迦絺
那衣持所有衣出界望得衣故作是念我
不還此住處作衣不得所望不斷所望非望
而得是比丘出界外已又作是念我不還本
處亦不作衣是比丘去時即名捨迦絺那衣
二者若比丘受迦絺那衣持所有衣出界望
得衣故作是念我不還此處作衣不得所
望不斷所望非望而得是比丘出界外作衣
時作是念我不還本處是衣成時即名捨迦
絺那衣
三者若比丘受迦絺那衣持衣出界望得衣
故作是念我不還此住處作衣不得所望不
斷所望非望而得是比丘出界外作衣作衣
已不好守護故失更無物作衣失衣時即名
捨迦絺那衣
四者若比丘受迦絺那衣持衣出界望得衣
故作是念我不還此住處作衣不得所望不
斷所望非望而得是比丘界外作衣已作爾
所爾所未作徐徐作久久不成又作是念
我當還本處是比丘過齊限時即名捨迦絺
那衣餘三四不經理當來還聞已捨亦如
是
第五四者若比丘受迦絺那衣持所有衣出
界望得衣故作是念我當還此處作衣不得
所望不斷所望非望而得是比丘界外作衣
又作是念我不還本處是比丘作衣成時
即名捨迦絺那衣
二者若比丘受迦絺那衣持所有衣出界望
得衣故作是念我當還此處作衣不得所望
不斷所望非望而得是人於界外作衣作衣
已毘波羅衣垂成留置作是念此毘波羅
衣不還彼處衣成時即名捨迦絺那衣
三者若比丘受迦絺那衣持所有衣出界望
得衣故作是念我當還此處作衣不得所望
不斷所望非望而得是比丘界外聞已捨迦
絺那衣是比丘作是念若僧已捨迦絺那衣
我不還本處亦不作衣以聞故即名捨迦絺
那衣
四者若比丘受迦絺那衣持所有衣出界望
得衣故作是念我當還此處作衣不得所望
不斷所望非望而得是比丘界外作衣已作
爾所爾所未作徐徐作未捨迦絺那衣還此
處共僧捨迦絺那衣即名爲捨是名第五四
捨迦絺那衣是名第五五四
復有二十捨迦絺那衣一者若比丘受迦絺
那衣持衣出界望得多衣故作是念我不還
此處作衣不得所望不斷所望非望而得復
勤求所望是望亦斷非望而得是比丘出界
已又作是念我不還本處亦不作衣是比丘
去時即名捨迦絺那衣
二者若比丘受迦絺那衣持衣出界望得多
衣故作是念我不還此處作衣不得所望不
斷所望非望而得復勤求所望是望亦斷非
望而得是比丘出界外作衣時作是念我不
還本處衣成時即名捨迦絺那衣
三者若比丘受迦絺那衣持衣出界望得多
衣故作是念我不還此處作衣不得所望不
斷所望非望而得復勤求所望是望亦斷非
望而得是比丘界外作衣作衣已不好守護
故失更無物作衣失時即名捨迦絺那衣
四者若比丘受迦絺那衣持所有衣出界望
得多衣故作是念我不還此住處作衣不得
所望不斷所望非望而得復勤求所望是望
亦斷非望而得是比丘界外作衣已作爾所
爾所未作徐徐作久久不成又作是念我
當還本處是比丘過齊限時即名捨迦絺那
衣餘三四不經理當來還聞已捨亦如是」
第五四者若比丘受迦絺那衣持所有衣出
界望得多衣故作是念我當還此住處作衣
不得所望不斷所望非望而得復勤求所
望是望亦斷非望而得是比丘界外作衣又
作是念我不還本住處是比丘作衣成時
即名捨迦絺那衣
二者若比丘受迦絺那衣持所有衣出界望
得多衣故作是念我當還此處作衣不得所
望不斷所望非望而得復勤求所望是望
亦斷非望而得是人於界外作衣作衣已毘
波羅衣垂成留置作是念此毘波羅衣不還
彼處衣成時即名捨迦絺那衣
三者若比丘受迦絺那衣持所有衣出界望
得多衣故作是念我當還此處作衣不得所
望不斷所望非望而得復勤求所望是望
亦斷非望而得是比丘界外聞已捨迦絺
那衣是比丘作是念若僧已捨迦絺那衣我
不還本處亦不作衣以聞故即名捨迦絺那
衣
四者若比丘受迦絺那衣持所有衣出界望
得多衣故作是念我當還此處作衣不得所
望不斷所望非望而得復勤求所望是望
亦斷非望而得是比丘界外作衣已作爾所
爾所未作徐徐作未捨迦絺那衣還此處共
僧捨迦絺那衣即名爲捨是名第五四捨迦
絺那衣是名第六五四
復有十二捨迦絺那衣一者若比丘受迦絺
那衣持衣出界衣財不足故作是念我當
還此處作衣是比丘界外他語言持衣來當
爲汝作是比丘界外作是念我不還本處亦
不作衣是比丘去時即名捨迦絺那衣
二者若比丘受迦絺那衣持衣出界衣財不
足故作是念我當還此住處作衣是比丘界
外他語言持衣來當爲汝作是人界外令
他作衣作是念我不還本處界外作衣衣成
時即名捨迦絺那衣
三者若比丘受迦絺那衣持衣出界衣財不
足故作是念我當還此住處作衣是比丘界
外他語言持衣財來我爲汝作是比丘界外
作衣作衣已不好守護故失更無物作是比
丘失衣時即名捨迦絺那衣
四者若比丘受迦絺那衣持衣出界外衣
財不足故作是念我當還此住處作衣界
外他語言持衣來我爲汝作是比丘界外令
他作衣已作爾所爾所未作徐徐作久久
不成又作是念我當還本處是比丘過齊限
時即名捨迦絺那衣
五者若比丘受迦絺那衣持衣出界衣財不
足故作是念我當還此住處作衣界外他語
言持衣來我爲汝作是比丘界外聞已捨
迦絺那衣作是念我不還本處亦不作衣是
比丘去時即名捨迦絺那衣
六者若比丘受迦絺那衣持衣出界衣財不
足故作是念我當還此住處作衣界外他語
言持衣來我爲汝作是比丘界外聞已捨
迦絺那衣又作是念我不還本處是比丘界
外作衣衣成時即名捨迦絺那衣
七者若比丘受迦絺那衣持衣出界衣財不
足故作是念我當還此住處作衣界外他語
言持衣來我爲汝作是比丘界外聞已捨
迦絺那衣是比丘界外作衣作衣已不好守
護故失更無物作衣失衣時即名捨迦絺那
衣八者若比丘受迦絺那衣持衣出界衣
財不足故作是念我當還此住處作衣界
外他語言持衣來我爲汝作是比丘界外聞
僧已捨迦絺那衣界外作衣已作爾所爾所
未作徐徐作衣久久不成過齊限時即名
捨迦絺那衣九者若比丘受迦絺那衣出界
衣財不足故作是念我當還此住處作衣
界外他語言持衣來我爲汝作衣是比丘界
外作是念我不還本處是比丘界外作衣衣
成時即名捨迦絺那衣
十者若比丘受迦絺那衣持衣出界衣財不
足故作是念我當還此住處作衣界外他語
言持衣來我爲汝作是比丘界外令他作
衣作衣已毘波羅衣垂成留置是人作是
念此毘波羅衣不還本處衣成時即名捨迦
絺那衣十一者若比丘受迦絺那衣持衣出
界衣財不足作是念我當還此住處作衣
界外他語言持衣來我爲汝作是比丘界外
聞僧已捨迦絺那衣作是念若僧已捨迦絺
那衣我不還本處亦不作衣是比丘聞時即
名捨迦絺那衣
十二者若比丘受迦絺那衣持衣出界衣財
不足故作是念我當還此住處作衣界外他
語言持衣來我爲汝作是比丘界外作衣
已作爾所爾所未作還此住處僧未捨迦
絺那衣共僧捨時即名爲捨迦絺那衣
復有十二捨迦絺那衣一者若比丘受迦絺
那衣毘波羅衣持衣出界衣財不具足故
作是念我當還此住處作衣是比丘界外他
語言持衣來我爲汝作是比丘界外作是念
我不還本處亦不作衣是比丘去時即名捨
迦絺那衣
二者若比丘受迦絺那衣毘波羅衣持衣出
界衣財不足故作是念我當還此住處作
衣是比丘界外他語言持衣來我爲汝作是
比丘界外令他作衣作是念我不還本處界
外作衣作衣成時即名捨迦絺那衣
三者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外作衣作衣已不好守護故失更無物作是
比丘失衣時即名捨迦絺那衣
四者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外令他作衣已作爾所爾所未作徐徐作久
久不成又作是念我當還本處是比丘過
齊限時即名捨迦絺那衣
五者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外聞已捨迦絺那衣作是念我不還本處
亦不作衣是比丘去時即名捨迦絺那衣
六者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作衣是比
丘界外聞已捨迦絺那衣又作是念我不還
本處是比丘界外作衣衣成時即名捨迦
絺那衣
七者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外聞已捨迦絺那衣界外作衣作衣已不好
守護故失更無物作失衣時即名捨迦絺那
衣
八者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外聞僧已捨迦絺那衣界外作衣已作爾所
爾所未作徐徐作久久不成過齊限時即
名捨迦絺那衣
九者若比丘受迦絺那衣毘波羅衣持衣出
界衣財不足故作是念我當還此住處作
衣界外他語言持衣來我爲汝作是比丘界
外作是念我不還本處是比丘界外作衣
衣成時即名捨迦絺那衣十者若比丘受迦
絺那衣毘波羅衣持衣出界衣財不足故
作是念我當還此住處作衣界外他語言持
衣來我爲汝作是比丘界外令他作衣作
衣毘波羅垂成留置是人作是念此毘
波羅衣不還本處作衣成時即名捨迦絺
那衣
十一者若比丘受迦絺那衣毘波羅衣持
衣出界衣財不足故作是念我當還此住
處作衣界外他語言持衣來我爲汝作是比
丘界外聞僧已捨迦絺那衣作是念若僧已
捨迦絺那衣我不還本處亦不作衣是比丘
聞時即名捨迦絺那衣
十二者若比丘受迦絺那衣毘波羅衣持衣
出界衣財不足故作是念我當還此住處
作衣界外他語言持衣來我爲汝作是比丘
界外作衣已作爾所爾所未作還此住處僧
未捨迦絺那衣共僧捨時即名捨迦絺那衣
是爲十二
復有二五捨迦絺那衣初五者若比丘受迦
絺那衣作衣竟持衣出界以安隱心作是念
我當往某住處某住處吉若彼處可樂者當
住不可樂者便還是比丘出界已又作是念
我不還本處是比丘去時即名捨迦絺那衣
二者若比丘受迦絺那衣作衣竟持衣出
界以安隱心作是念我當往某住處某住
處若彼可樂者當住不可樂者便還是比
丘出界已又作是念我不往某處某處亦
不還本處是比丘去時即名捨迦絺那衣
三者若比丘受迦絺那衣作衣竟持衣出界
以安隱心作是念我當往某住處某住處若
彼可樂者當住不可樂者便還是比丘界外
不至彼住處亦不還本住處久久住在界
外是比丘過齊限故即名捨迦絺那衣
四者若比丘受迦絺那衣作衣竟持衣出
界以安隱心作是念我當往某住處某住處
若彼可樂者便住不可樂者當還是比丘界
外聞僧已捨迦絺那衣是比丘作是念若僧
已捨迦絺那衣我不還本住處亦不至某處
是比丘聞時即名捨迦絺那衣
五者若比丘受迦絺那衣作衣竟持衣出界
以安隱心作是念我當往某住處某住處若
彼可樂者便住不可樂者當還是比丘界外
若往彼住處若不往未捨迦絺那衣便還
此住處共僧捨迦絺那衣即名捨是名初五
捨迦絺那衣
後五者若比丘受迦絺那衣作衣竟持衣出
界作是念我得伴者當往某方某方若不
得者當還是比丘出界作是念我不還本住
處是比丘去時即名捨迦絺那衣
二者若比丘受迦絺那衣作衣竟持衣出界
作是念我得伴者當往某方某方若不得
者當還是比丘出界已又作是念我不往
某方某方亦不還本處是比丘去時即名
捨迦絺那衣
三者若比丘受迦絺那衣作衣竟持衣出界
作是念我得伴者當往某方某方若不得
者當還此住處是比丘出界外不至彼方亦
不還本處久久住在界外是比丘過齊限時
即名捨迦絺那衣
四者若比丘受迦絺那衣作衣竟持衣出界
作是念我得伴者當往某方某方若不得
者當還是比丘界外聞僧已捨迦絺那衣是
比丘作是念僧已捨迦絺那衣我不還本處
亦不至某方是比丘以聞故即名捨迦絺那
衣
五者若比丘受迦絺那衣作衣竟持衣出界
作是念我得伴者當往某方某方若不得
者當還是比丘界外若往彼方若不往未
捨迦絺那衣便還此處共僧捨迦絺那衣即
名爲捨是名二五捨迦絺那衣竟八法中迦
絺那衣法
第一
竟
　　二六六二十　　雙十二二五
合百六十六
十誦律卷第二十九

十誦律卷第三十第五誦之二
　後秦北印度三藏弗若多羅譯　
八法中倶舍彌法第二
佛在倶舍彌爾時有一比丘犯可悔過罪諸
比丘憐愍欲益利安樂故語其過罪教令
如法悔過是比丘言我不知所犯既不知當
見何罪云何懺悔諸比丘作是念此比丘
不肯直爾便首當與作不見擯作是念已
即與作不見擯是比丘樂持戒有慚愧多知
多識多有力勢佐助所住處四邊多諸比丘
共相狎習是人遣使語言我無罪而諸比丘
不如法羯磨擯我是擯可破汝等來集四邊
諸比丘即時倶集欲滅是事故是比丘具向
諸比丘説我以如是因縁故無罪諸比丘不
如法強與我作不見擯此事可破諸比丘聞
已不忍心轉謂是比丘實無罪僧不如法
強與作不見擯是事可破如是決定隨順擯
人與諸作擯比丘共相違逆以是故相言鬪
諍事起僧破僧諍僧別僧異作破僧因縁分
作兩部一部言此比丘有罪一部言此比丘
無罪一部言如法擯一部言不如法擯一
部言不如法擯可破一部言如法擯不可破
如是相言鬪諍不息僧遂破作二部諸比丘
以是事向佛廣説佛即時却隨順比丘及擯
比丘令小遠去語諸作擯比丘汝等若事無
因縁根本彼不自首不應作擯何以故有
比丘犯可悔過罪諸比丘憐愍欲益利安樂
故語其過罪教令如法悔過是比丘樂持戒
有慚愧多知多識有大力勢多人佐助有如
是人僧先應思惟有五法不應作擯何等
五若我等與是比丘作不見擯不共説戒及
僧羯磨不共怛鉢那不共中食不隨上座起
禮迎送以是因縁故鬪諍相言僧破僧諍僧
別僧異諸比丘亦應思惟有是五法故不應
作擯又比丘犯可悔過罪諸比丘憐愍欲
益利安樂故語其過罪教令如法悔過是
比丘樂持戒有慚愧少知識無大勢力無多
相助四邊住處少知識共語共事者佛言僧
應先思惟有五法應擯何等五若我等與是
比丘作不見擯不共説戒及僧羯磨不共怛
鉢那不共中食不隨上座起禮迎送以是因
縁故不起鬪諍相言僧和合無諍無別無異
思惟是五法已應作擯佛如是語已又却作
擯諸比丘令小遠去喚隨順擯諸比丘來語
言汝等比丘莫爲犯罪不自見罪人何以故
若比丘犯可悔過罪諸比丘憐愍欲益利安
樂故語其過罪教令如法悔過是犯罪比丘
能思惟五法如法見罪何等五若我是罪不
如法見僧或與我作不見擯不得共説戒及
僧羯磨不得共怛鉢那不得共中食不得
隨上座受他起禮迎送何以故諸比丘樂持
戒有慚愧不能爲我故隨愛隨瞋隨怖隨
癡行是犯罪人思惟是五法故能如法見
罪
佛在倶舍彌爾時倶舍彌諸作擯比丘在界
内説戒作僧羯磨隨佛所聽羯磨皆如是作
諸隨順比丘及擯比丘亦出界外説戒作僧
羯磨隨佛所聽羯磨皆如是作諸比丘以是
事向佛廣説佛爾時即却隨順助擯比丘及
擯比丘令小遠去問諸作擯比丘汝等實於
界内共住處説戒作僧羯磨隨我所聽羯磨
皆如是作耶答言實爾世尊又問彼隨順比
丘及擯比丘出界外説戒作僧羯磨隨我所
聽羯磨皆如是作耶答言實爾世尊佛言善
哉善哉比丘若汝等與隨順比丘及擯比丘
界内共説戒作僧羯磨隨我所聽羯磨共作
者是諸羯磨皆名非法何以故汝等與彼別
異故彼不與汝共住汝等不與彼共住汝等
不與彼共事彼不與汝等共事彼若共汝等
界内説戒作僧羯磨隨我所聽羯磨共作者
皆名非法何以故彼與汝等別異故彼不與
汝等共住汝等不與彼共住汝等不與彼共
事彼亦不與汝等共事彼所作羯磨亦皆如
法何以故彼與汝等別異不應共住共事故
有二種不共住何等二一者比丘身自作不
共住二者僧和合如法與作不共住羯磨有
二種共住一者身自作共住二者僧和合如
法與作共住羯磨若苦切擯比丘捨彼部
衆入此部衆即應共住若依止羯磨驅出羯
磨下意羯磨比丘捨彼部衆入此部衆即應
共住若擯人折伏下意出界外與解擯者即
得與所解擯衆共住佛爾時遣作擯諸比丘
令小遠去告諸隨順擯比丘及擯比丘言汝
等實出界外説戒作僧羯磨隨我所聽羯
磨皆如是作耶答言實作世尊又問彼諸
比丘實在界内説戒作僧羯磨隨我所聽羯
磨皆如是作耶答言實爾世尊佛言善哉
善哉比丘若汝等與作擯諸比丘界外共説
戒作僧羯磨隨我所聽羯磨共作者是諸羯
磨皆名非法何以故汝等與彼別異故彼不
共汝等住汝等不共彼住汝等不與彼共事
彼不與汝等共事彼若共汝等界外説戒作
僧羯磨隨我所聽羯摩共作者皆名非法
何以故彼等與汝別異故彼不與汝等共住
汝等不與彼共住汝等不與彼共事彼亦不
與汝等共事彼所作羯磨亦皆如法何以故
彼與汝等別異不應共住共事故有二種不
共住一者身自作不共住二者僧和合如法
與作不共住羯磨有二種共住一者身自作
共住二者僧和合如法與作共住羯磨若苦
切擯比丘捨彼部衆入此部衆即應共住
若依止羯磨驅出羯磨下意羯磨得如是
羯磨比丘捨彼部衆入此部衆即應共住
若擯比丘折伏下意出界外與解擯者即得
與所解擯衆共住
佛在倶舍彌時有一居士請佛及僧明日食
佛默然受請居士知佛默然受已頭面禮佛
足右遶而去還舍通夜辦種種多美飮食早
起敷座處遣使白佛時到佛自知時諸比丘
往居士舍佛自房住迎食分諸比丘入居士
舍鬪諍事起相言相罵起身惡業出家人所
不應作是居士語諸比丘言大徳小住皆令
就座自手行水自與多美飮食自恣飽滿已
行澡水畢取小床坐欲聽説法上座説法已
從座起去諸比丘食後還房擧衣鉢往詣佛
所頭面禮佛足却坐一面諸佛常法諸比丘
食來以是語言問訊飮食多美衆僧滿
足不佛即以是語勞問諸比丘飮食多美
僧飽滿不諸比丘答言世尊飮食多美衆僧
飽滿以上事向佛廣説佛以是事集比丘僧
種種因縁訶責言云何名比丘入白衣舍起
鬪諍事相言相罵起身惡業出家人所不應
作佛言從今別部異衆不應共相近坐令起
身惡業如是異衆集時聽知法比丘令相遠
敷座中間留一床處然後説戒作諸羯磨
及教化比丘尼
佛在倶舍彌爾時倶舍彌比丘憙鬪諍相言
佛爾時教化是諸比丘汝等莫鬪諍相言何
以故用瞋恨者不滅瞋恨唯忍辱力乃能滅
之是中有比丘白佛言世尊法王且置彼
人惱我云何不報爾時世尊小却不遠作是
念我今得離常喜鬪諍相言相罵倶舍彌比
丘所行威儀法則廣説長壽王經已即從座
起往支提國漸漸遊行到舍衞國爾時倶舍
彌諸賢者聞佛不憙倶舍彌比丘鬪諍言語
所行威儀法則故捨詣他國作是念我等應
輕賤是諸比丘少起敬心作是念已即便相
語咸共輕賤不復尊重供養讃歎敬心轉少
爾時諸比丘作是念諸居士輕賤我等不復
尊重供養讃歎敬心轉少我等何不往舍衞
國詣佛所作是念已隨意住竟持衣鉢往
舍衞國詣佛所長老舍利弗聞倶舍彌諸比
丘喜鬪諍相言彼諸賢者不復尊重供養讃
歎起慢心故來向舍衞國聞已往詣佛所頭
面禮佛足却坐一面白佛言世尊倶舍彌比
丘憙鬪諍相言彼諸賢者不復尊重供養讃
歎起慢心故便來向此世尊我等於此比
丘當應何所作佛語舍利弗是中有説非
法者不應尊重供養讃歎有説法者應尊重
供養讃歎舍利弗白佛言世尊我等云何知
説非法者説法者佛語舍利弗若比丘非法
説法法説非法非律説律律説非律犯説非
犯非犯説犯輕説重重説輕無殘説有殘
有殘説無殘常所行法説非常所行法非常
所行法説是常所行法説言非説非説言説
是名説非法者不應尊重供養讃歎不應教
讀誦經法答所問疑不應從受讀誦經法從
問所疑不應與衣鉢戸鉤時藥時分藥七日
藥盡形藥亦不應從受衣鉢戸鉤時藥時分
藥七日藥盡形藥舍利弗若比丘非法説
非法法説法非律説非律律説律犯説
犯非犯説非犯輕説輕重説重無殘説無
殘有殘説有殘常所行法説是常所行法非
常所行法説非常所行法説言是説非説言
非説是名説法者應尊重供養讃歎應教
讀誦經法答所問疑亦應從受讀誦經法
從問所疑應與衣鉢戸鉤時藥時分藥七日
藥盡形藥亦應從受衣鉢戸鉤時藥時分藥
七日藥盡形藥一切盡應與床臥具長老目
連阿那律難提金毘羅亦如是問爾時摩
訶波闍波提比丘尼聞倶舍彌比丘憙鬪諍
相言彼諸賢者不尊重供養起慢心故來向舍
衞國聞已往詣佛所頭面禮足在一面立白
佛言世尊倶舍彌比丘憙鬪諍相言彼諸賢
者不尊重供養讃歎起慢心故便來向此世
尊我等於此比丘當應何所作佛言瞿曇
彌是中有説非法者不應敬重供養讃歎有
説法者應敬重供養瞿曇彌言云何知説
非法者説法者佛告瞿曇彌善聽若比丘
非法説法法説非法非律説律律説非律犯
説非犯非犯説犯重説輕輕説重無殘説
殘殘説無殘常所行法説非常所行法非常
所行法説是常所行法説言非説非説言説
是名説非法者不應敬重供養讃歎不應教
讀誦經法答所問疑不應從受讀誦經法從
問所疑不應與衣鉢戸鉤時藥時分藥七日
藥盡形藥不應從受衣鉢戸鉤時藥時分藥
七日藥盡形藥不應從是人受半月教誡法
瞿曇彌若比丘非法説非法法説法非律説
非律律説律犯説犯非犯説非犯輕説輕
重説重無殘説無殘有殘説有殘常所行法
説是常所行法非常所行法説非常所行法
説言是説非説言非説是名説法者應敬重
供養讃歎教讀誦經法答所問疑亦應從受
讀誦經法從問所疑應與衣鉢戸鉤時藥時
分藥七日藥盡形藥亦應從是人受衣鉢戸
鉤時藥時分藥七日藥盡形藥應從是人受
半月教誡法翅舍瞿曇彌比丘尼優鉢羅花
色比丘尼周那難陀比丘尼頻頭比丘尼脂
梨沙彌尼亦如是問憍薩羅王波斯匿聞倶
舍彌比丘憙鬪諍相言彼諸賢者不尊重供養
故來向此國聞已往詣佛所頭面禮足却坐
一面白佛言世尊我等當應何所作佛言
大王是中有説非法者不應敬重供養有説
法者應供養世尊云何知説法者説非法
者佛言大王應聽兩人語若比丘非法説法
法説非法是名説非法者不應敬重供養讃
歎不應教讀誦經法答所問疑不應從受讀
誦經法從問所疑不應與衣鉢戸鉤時藥時
分藥七日藥盡形藥大王若有比丘非法説
非法法説是法應恭敬供養讃歎教讀誦經
法答所問疑亦應從受讀誦經法從問所疑
應與衣鉢戸鉤時藥時分藥七日藥盡形藥
大王應與一切二部僧飮食大居士須達
多阿難邠坻梨師達多富羅那亦如是問
末利夫人聞倶舍彌比丘憙鬪諍相言彼諸
賢者不尊重供養讃歎故來向此國聞已往
詣佛所頭面禮佛足却坐一面白佛言世尊
我等於此比丘當應何所作佛言末利夫
人是中有説非法者不應尊重供養讃歎有
説法者應尊重供養讃歎世尊我等云何
知説法者説非法者佛言末利夫人應聽
兩人語若比丘非法説法法説非法是名
説非法者不應尊重供養讃歎不應教讀誦
經法答所問疑不應從受讀誦經法從問所
疑不應與衣鉢戸鉤時藥時分藥七日藥盡
形藥末利夫人若比丘非法説非法法説
是法是名説法者應尊重供養讃歎教讀誦
經法答所問疑亦應從受讀誦經法從問所
疑應與衣鉢戸鉤時藥時分藥七日藥盡形
藥應與一切二部僧飮食毘舍佉鹿子母
布薩多居士婦修闍多居士婦亦如是問
爾時長老舍利弗聞倶舍彌比丘憙鬪諍相
言故已來入界聞已往詣佛所頭面禮佛足
却坐一面白佛言世尊倶舍彌比丘憙鬪諍
相言來入此界我等云何與臥具分佛言我
先説應與臥具隨彼部上座先與臥具舍利
弗受佛教已隨彼上座先與臥具
佛在倶舍彌爾時得擯比丘獨行獨住作是
思惟爲我故衆僧鬪諍相言僧破僧諍僧別
僧異是中有比丘言是人有罪有言是人無
罪有言如法擯有言不如法擯有言如法
擯不可破有言不如法擯可破皆爲我故
我實犯罪如法擯不可破今當云何作是思
惟已到隨順比丘所言我獨行獨住作是思
惟爲我故僧鬪諍相言僧破僧諍僧別僧異
是中有比丘言是人有罪有言是人無罪有
言如法擯有言不如法擯有言如法擯不
可破有言不如法擯可破皆爲我故我實犯
罪如法擯不可破我今云何隨順諸比丘即
將擯比丘到作擯諸比丘所言是擯比丘到
我所言我獨行獨住作是思惟爲我故僧鬪
諍相言僧破僧諍僧別僧異是中有比丘言
是人有罪有言是人無罪有言如法擯有
言不如法擯有言如法擯不可破有言不
如法擯可破皆爲我故我實犯罪如法擯不
可破我今云何作擯諸比丘即將擯比丘及
隨順諸比丘往詣佛所頭面禮佛足却坐一
面白佛言世尊是隨順比丘將擯比丘至
我等所言是擯比丘言我獨行獨住作是思
惟爲我故僧鬪諍相言僧破僧諍僧別僧異
是中有比丘言是人有罪有言是人無罪有
言如法擯有言不如法擯有言如法擯不
可破有言不如法擯可破皆爲我故我實犯
罪如法擯不可破我今云何佛言是比丘實
犯罪如法擯不可破若是比丘心悔折伏自
首者應與解擯解擯法者一心和合僧是擯
比丘應從坐起偏袒右肩脱革屣𧿟跪合掌
作是言大徳僧憶念爲我故僧鬪諍相言僧
破僧諍僧別僧異是中有比丘言是人犯罪
有言是人無罪有言如法擯有言不如法
擯有言如法擯不可破有言不如法擯可
破皆爲我故我某甲比丘實犯罪如法擯
不可破我今心悔折伏自首從僧乞解擯我
比丘某甲心悔折伏自首僧當與我解擯憐
愍故第二第三亦如是乞即時一比丘僧中
唱言大徳僧聽是擯比丘某甲言爲我故僧
鬪諍相言僧破僧諍僧別僧異是中有比丘
言是人有罪有言是人無罪有言如法擯
有言不如法擯有言如法擯不可破有言
不如法擯可破皆爲我故我實犯罪如法擯
不可破是擯比丘某甲心悔折伏自首今從
僧乞解擯若僧時到僧忍聽與某甲比丘解
擯是名白大徳僧聽是擯比丘某甲言爲我
故僧鬪諍相言僧破僧諍僧別僧異是中有
比丘言是人有罪有言是人無罪有言如
法擯有言不如法擯有言如法擯不可破
有言不如法擯可破皆爲我故我實犯罪如
法擯不可破是擯比丘某甲心悔折伏自首
僧今與某甲比丘解擯誰諸長老忍聽與
某甲比丘解擯者默然不忍者説如是白四
羯磨僧與某甲比丘解擯竟僧忍默然故
是事如是持
佛在倶舍彌爾時彼比丘獨行獨住作是思
惟爲我故僧鬪諍相言僧破僧諍僧別僧
異是中有比丘言是人有罪有言是人無
罪有言如法擯有言不如法擯有言如法
擯不可破有言不如法擯可破皆爲我故我
實犯罪如法擯不可破我心悔折伏自首僧
已與我解擯我今應入僧中共作和合作是
思惟已往隨順諸比丘所言我獨行獨住作
是思惟爲我故僧鬪諍相言僧破僧諍僧別
僧異是中有比丘言是人有罪有言是人無
罪有言如法擯有言不如法擯有言如法
擯不可破有言不如法擯可破皆爲我故我
實犯罪如法擯不可破我心悔折伏自首僧
已與我解擯我今應入僧中共作和合隨順
諸比丘即將是比丘往詣作擯比丘所言是
比丘言我獨行獨住作是思惟爲我故僧鬪
諍相言僧破僧諍僧別僧異是中有比丘言
是人有罪有言無罪有言如法擯有言不
如法擯有言如法擯不可破有言不如法
擯可破皆爲我故我實犯罪如法擯不可破
我心悔折伏自首故僧已與我解擯我今應
入僧中共作和合作擯諸比丘即將是比丘
及隨順諸比丘往詣佛所頭面禮足却坐一
面白佛言世尊是隨順諸比丘將是比丘到
我所言是比丘説我獨行獨住作是思惟爲
我故僧鬪諍相言僧破僧諍僧別僧異是中
有比丘言是人有罪有言無罪有言如法
擯有言不如法擯有言如法擯不可破有
言不如法擯可破皆爲我故我實有罪如法
擯不可破我心悔折伏自首故僧已與我解
擯我今應入僧中作和合佛言善哉善哉諸
比丘汝爲和合因縁故細求是事如破一毛
爲百分莫爲破僧因縁細求是事佛言應共
作和合若布薩時未到應僧中唱言大徳僧
聽今僧爲和合故若僧時到僧忍聽今非
布薩時作布薩説波羅提木叉爲衆僧和合
故是名白即時作布薩説波羅提木叉八法
中倶
舍彌法
第二竟
八法中瞻波法第三
佛在瞻波國爾時六群比丘處處作非法羯
磨一人擯一人一人擯二人三人四人二人
擯二人二人擯三人四人一人三人擯三人
三人擯四人一人二人四人擯四人是中有
比丘少欲知足行頭陀聞是事心不喜訶
責言云何名比丘處處作非法羯磨一人
擯一人二人三人四人二人擯二人三人四
人一人三人擯三人四人一人二人四人擯
四人如是訶已向佛廣説佛以是事集比丘
僧知而故問六群比丘汝實作是事不答言
實作世尊佛訶責言云何名比丘處處作
非法羯磨一人擯一人二人三人四人二人
擯二人三人四人一人三人擯三人四人一
人二人四人擯四人佛但訶責而未結戒」
佛在瞻波國爾時阿葉摩伽國聚落名王薩
婆是中有舊比丘名共金作摩摩帝帝帝陀
羅六群比丘遊行迦尸國向瞻波國到王薩
婆聚落是比丘遙見彼來出迎代持衣鉢
開房舍示言此房舍床臥具被枕汝等隨上
座安住與辦洗浴具與油澡豆欲揩摩者即
與揩摩是摩摩帝夜坐禪晨朝入王薩婆聚
落到諸貴人舍讃歎六群比丘言六群比丘
是佛弟子多聞善巧説法辯才無礙以是故
汝等應與僧怛鉢那食中食即時諸婆羅門
居士信者與作但鉢那食中食與僧六群
比丘噉是食已肥盛得色得力身柔軟共相
謂言是好善男子尊重讃歎我等作如是好
食數日之中更不復續六群比丘共相謂言
是善男子轉更不好不復尊重供養讃歎我
等當喚其來即喚來到六群問言汝何故
不復尊重供養讃歎我等答言此王薩婆聚
落婆羅門居士信我語者約勅作供養我力
勢正能齊是更不能得六群比丘言汝見罪
不答言我有何罪六群言汝看我等不如
本尊重供養讃歎彼言我不見罪六群比丘
言此人不肯直首當與作不見擯即與作不
見擯是人作是念六群比丘無因縁我不自
首強作不見擯我何不向瞻波國詣佛所如
是思惟已隨意住王薩婆聚落已持衣鉢往
瞻波國詣佛所頭面禮佛足一面立諸佛常
法有客比丘來如是問訊可忍不足不安
樂住不乞食不難道路不疲極耶佛如是
語問訊共金比丘可忍不足不安樂住不
乞食不難道路不疲極耶答言世尊可忍
可足乞食無難道路不疲以是事向佛廣
説佛知而故問共金比丘六群比丘何因縁
故擯汝答言世尊無因無縁我無罪強與
我作不見擯佛言若六群比丘無因無縁汝
無罪強擯汝者汝莫愁憂我與汝作法伴六
群比丘聞與作擯比丘向瞻波國詣佛所我
等亦當往詣佛所如是思惟隨意住已持衣
鉢遊行向瞻波國詣佛所頭面禮佛足一面
立諸佛常法有客比丘來以如是語問訊
可忍不足不安樂住不乞食不難道路不
疲極耶佛即以是語問訊六群比丘可忍
不足不安樂住不乞食不難道路不疲極
耶六群比丘答言世尊可忍可足安樂住
乞食不難道路不疲極佛知而故問六群
比丘汝等於王薩婆聚落有與比丘作不見
擯耶答言實有世尊問何因縁故擯答言
無因無縁彼無罪強爲作擯佛以是事及先
因縁集比丘僧種種因縁呵責六群比丘
言云何名比丘無因無縁彼無罪強爲作
擯云何名比丘處處作非法羯磨一人擯一
人二人三人四人二人擯二人三人四人一
人三人擯三人四人一人二人四人擯四人
若比丘一人擯一人犯一突吉羅一人擯二
人犯二突吉羅一人擯三人犯三突吉羅
一人擯四人四突吉羅二人擯二人二突吉
羅二人擯三人三突吉羅二人擯四人犯
四突吉羅三人擯一人一突吉羅三人擯
三人三突吉羅三人擯四人四突吉羅三人
擯一人一突吉羅三人擯二人二突吉羅四
人擯四人偸蘭遮作破僧因縁故一人擯
一人是非法羯磨不應作一人擯二人三人
四人是非法羯磨不應作二人擯二人三人
四人一人是非法羯磨不應作三人擯三人
四人一人二人是非法羯磨不應作四人擯
四人是非法羯磨不應作若一人擯一人不
成羯磨一人擯二人三人四人不成羯磨二
人擯二人三人四人一人不成羯磨三人擯
三人四人一人二人不成羯磨四人擯四人
不成羯磨可四衆作羯磨是中四比丘成
可五衆作羯磨是中五比丘成可十衆作羯
磨是中十比丘成可二十衆作羯磨是中二
十比丘成若四衆可作羯磨是中減四比丘
作是非法羯磨不應作若白衣作第四人
是非法羯磨不應作若沙彌若非比丘若外
道若不見擯人不作擯人惡邪不除擯人不
共住人種種不共住人自言犯重罪人本白
衣汚比丘尼不能男人越濟人殺父母人殺
阿羅漢破僧惡心出佛身血如是人作第四
人是非法羯磨不應作可五衆作羯磨減
五比丘作者是非法羯磨不應作若白衣作
第五人是非法羯磨不應作若沙彌若非比
丘若外道若不見擯人不作擯人惡邪不除
擯人不共住人種種不共住人自言犯重罪
人本白衣汚比丘尼不能男人越濟人殺
父殺母殺阿羅漢破僧惡心出佛身血如是
人作第五人是非法羯磨不應作可十衆作
羯磨減十衆作者是非法羯磨不應作若
白衣作第十人是非法羯磨不應作若沙
彌非比丘若外道不見擯人不作擯人惡
邪不除擯人不共住人種種不共住人自言
犯重罪本白衣汚比丘尼人不能男人越濟
人殺父殺母殺阿羅漢破僧惡心出佛身血
如是人作第十人是非法羯磨不應作可二
十衆作羯磨減二十衆作者是非法羯磨不
應作若白衣作第二十人是非法羯磨不應
作若沙彌非比丘若外道不見擯不作擯惡
邪不除擯不共住人種種不共住人自言犯
重罪本白衣汚比丘尼不能男人越濟人
破内外道殺父殺母殺阿羅漢破僧惡心出
佛身血如是人作第二十人是非法羯磨不
應作若可四衆作羯磨減四比丘作者不成
羯磨若可四衆作羯磨若白衣作第四人是
非法羯磨不成羯磨不應作若沙彌乃至惡
心出佛身血人作第四人是非法羯磨不
成羯磨不應作若五衆可作羯磨減五比丘
作者不成羯磨若可五衆作羯磨若白衣
作第五人是非法不成羯磨不應作若沙
彌非比丘若外道不見擯不作擯惡邪不除
擯不共住種種不共住自言犯重罪本白衣
汚比丘尼不能男人越濟人殺父殺母殺
阿羅漢破僧惡心出佛身血如是等人作第
五人是非法不成羯磨不應作若可十衆作
羯磨減十衆作者不成羯磨不應作若可十
衆作羯磨若白衣作第十人是非法不成
羯磨不應作若沙彌非比丘若外道不見擯
不作擯惡邪不除擯不共住種種不共住自
言犯重罪本白衣汚比丘尼不能男人越濟
人殺父殺母殺阿羅漢破僧惡心出佛身血
如是等人作第十人是非法不成羯磨不應
作若可二十衆作羯磨者減二十比丘作羯
磨不成羯磨不應作若可二十僧作羯磨若
白衣作第二十人是非法不成羯磨不應
作若沙彌非比丘若外道不見擯不作擯惡
邪不除擯不共住種種不共住自言犯重罪
本白衣汚比丘尼不能男人越濟人殺父
殺母殺阿羅漢破僧惡心出佛身血如是等
人作第二十人是非法羯磨不成不應作」
佛言從今別住人作第四人不應作別住羯
磨若別住竟人作第四人不應作別住羯磨
行摩那埵人作第四人不應作別住羯磨行
摩那埵竟人作第四人不應作別住羯磨若
不共住人作第四人不應作別住羯磨極少
四清淨同見比丘得作別住羯磨從今若別
住人作第四人不應作摩那埵羯磨若別住
竟人作第四人不應作摩那埵羯磨行摩那
埵人行摩那埵竟人作第四人不應作摩那
埵羯磨不共住人作第四人不應作摩那埵
羯磨極少四清淨同見比丘得作摩那埵羯
磨從今若別住人作第四人不應作本日治
羯磨別住竟人作第四人不應作本日治羯
磨若行摩那埵人作第四人不應作本日治
羯磨行摩那埵竟人作第四人不應作本日
治羯磨不共住人作第四人不應作本日治
羯磨極少四清淨同見比丘得作本日治羯
磨從今日若別住人作第二十人不應作出
罪羯磨若別住竟人若行摩那埵人若行摩
那埵竟人作第二十人不應作出罪羯磨若
不共住人作第二十人不應作出罪羯磨極
少二十清淨同見比丘得作出罪羯磨佛語
諸比丘清淨同見四比丘是名衆僧若五比
丘清淨同見是名衆僧若十比丘清淨同見
是名衆僧若二十比丘清淨同見是名衆僧
是中四比丘清淨同見僧中可如法作諸羯
磨除自恣羯磨除受大戒羯磨除出罪羯磨
是中五比丘清淨同見僧中可如法作諸羯
磨除中國受大戒羯磨除出罪羯磨是中十
比丘清淨同見僧中可如法作諸羯磨除出
罪羯磨是中二十比丘清淨同見僧中可如
法作一切羯磨
爾時長老優波離問佛言世尊頗有僧不
如法作羯磨耶佛語優波離有五種僧
一者無慚愧僧二者羺羊僧三者別衆僧
四者清淨僧五者眞實僧無慚愧僧者破
戒諸比丘是名無慚愧僧羺羊僧者若
比丘凡夫鈍根無智慧如諸羺羊聚在一
處無所知是諸比丘不知布薩不知布薩羯
磨不知説戒不知法會是名羺羊僧別衆
僧者若諸比丘一界内處處別作諸羯磨清
淨僧者凡夫持戒人及凡夫勝者是名清淨
僧眞實僧者學無學人是名眞實僧是中前
三種僧能作非法羯磨後二種不能作非法
羯磨佛告優波離復有四種羯磨非法羯磨
如法羯磨別衆羯磨和合羯磨非法羯磨者
若白羯磨離白作是名非法羯磨若白二羯
磨離白作者是亦非法復有作白不唱説羯
磨是亦非法若唱説羯磨不作白是亦非法
若白四羯磨離白作者是亦非法若白已不
三唱説羯磨是亦非法若三唱説羯磨不作
白是非法羯磨若應與現前比尼與憶念比
尼是非法羯磨應與憶念比尼與現前比尼
是非法羯磨應與憶念比尼與不癡比尼是
非法羯磨應與不癡比尼與現前比尼是非
法羯磨應與不癡比尼與自言比尼是非法
羯磨應與自言比尼與不癡比尼是非法羯
磨應與自言比尼與實覓比尼是非法羯磨
應與實覓比尼與自言比尼是非法羯磨應
與實覓比尼與苦切羯磨是非法羯磨應與
苦切羯磨與實覓比尼是非法羯磨應與苦
切羯磨與依止羯磨是非法羯磨應與依止
羯磨與苦切羯磨是非法羯磨應與依止羯
磨與驅出羯磨是非法羯磨應與驅出羯磨
與依止羯磨是非法羯磨應與驅出羯磨與
下意羯磨是非法羯磨應與下意羯磨與驅
出羯磨是非法羯磨應與下意羯磨與別住
羯磨是非法羯磨應與別住羯磨與下意羯
磨是非法羯磨應與別住羯磨與摩那埵羯
磨是非法羯磨應與摩那埵羯磨與本日治
羯磨是非法羯磨應與出罪羯磨與本日
治羯磨是非法羯磨應與出罪羯磨與摩那
埵羯磨是非法羯磨若僧種種事起不如法
不如比尼不如佛教斷皆名非法是名非法
羯磨如法羯磨者若白羯磨用白作是如法
羯磨若白二羯磨白已一唱是如法羯磨若
白四羯磨白已三唱是如法羯磨若應與現
前比尼與現前比尼是如法羯磨若應與憶
念與憶念應與不癡與不癡應與自言治
與自言治應與實覓比尼與實覓比尼應與
苦切羯磨與苦切應與依止羯磨與依止應
與下意羯磨與下意應與驅出羯磨與驅出
應與別住羯磨與別住應與摩那埵與摩那
埵應與本日治與本日治應與出罪與出罪
是名如法羯磨若僧中種種事起如法如
比尼如佛教斷是名如法羯磨別衆羯磨者
是羯磨中所須比丘不和合一處可與欲者
不與欲現前比丘遮成遮是名別衆羯磨復
有別衆羯磨是羯磨中所須比丘和合一處
可與欲者不與欲現前比丘遮成遮是名別
衆羯磨復有別衆羯磨是羯磨中所須比丘
和合一處可與欲者與欲現前比丘遮成
遮是名別衆羯磨和合羯磨者所須比丘和
合一處可與欲者與欲現前比丘能遮不遮
是名和合羯磨
長老優波離問佛何比丘遮可受何比丘遮
不可受佛言若僧如法作羯磨是中有比丘
遮不應受若白衣遮若沙彌若非比丘若外
道不見擯不作擯惡邪不除擯不共住種種
不共住自言犯重罪本白衣汚比丘尼不能
男人越濟人殺父殺母殺阿羅漢破僧惡
心出佛身血如是等人遮不應受若界内人
遮界外作羯磨不應受若界外人遮界内作
羯磨不應受若在下人遮高處作羯磨不應
受若在高處人遮下處作羯磨不應受若遮
人不到作羯磨僧所若到不乞聽若破戒人
遮皆不應受若破戒人心遮亦不應受是名
不應受應受遮者若僧作非法羯磨是中有
比丘遮應受若僧界内作非法羯磨界内比
丘遮應受若遮比丘到僧所乞聽已遮應受
若持戒比丘遮應受是名應受有諸比丘非
法別衆擯比丘有比丘僧來解非法別衆非
法和合衆似法別衆似法和合衆如法別衆
如法和合衆復有諸比丘非去和合衆擯比
丘有比丘僧來解非法別衆非法和合衆似
法別衆似法和合衆如法別衆如法和合衆
復有諸比丘似法別衆擯比丘有比丘僧來
解非法別衆非法和合衆似法別衆似法和
合衆如法別衆如法和合衆復有諸比丘似
法和合衆擯比丘有比丘僧來解非法別衆
非法和合衆似法別衆似法和合衆如法別
衆如法和合衆復有諸比丘僧如法別衆擯
比丘有比丘僧來解非法別衆非法和合
衆似法別衆似法和合衆如法別衆如法和
合衆復有比丘僧如法和合衆擯比丘有
比丘僧來解非法別衆非法和合衆似法別
衆似法和合衆如法別衆如法和合衆佛
語優波離是中一衆名眞實作擯所謂如
法和合衆一衆名眞實解擯所謂如法和合
衆解八法中瞻波
法第三竟
十誦律卷第三十

十誦律卷第三十一五誦之三
　後秦北印度三藏弗若多羅譯　
八法中般茶盧伽法第四丹本云八法中
苦切羯磨法第
　四之
初
佛在舍衞國爾時舍衞國有二比丘一名
般茶二盧伽喜鬪諍相言共諸比丘鬪
諍相言已知是鬪諍比丘便到其所言汝
等決定堅持是事莫爲他撃汝等取勝我當
相助復語第二部言汝等決定堅持是事莫
爲他撃汝等取勝我當相助以是因縁故未
破比丘便破已破者不可和合僧中未起事
便起已起事不可滅是中有比丘少欲知
足行頭陀聞是事心不喜呵責言云何名
比丘喜鬪諍相言知是鬪諍比丘便到其
所言汝等決定堅持是事莫爲他撃汝等取
勝我當相助復語第二部言汝等決定堅持
是事莫爲他撃汝等取勝我當相助以是因
縁故未破比丘便破已破者不可和合未
起事便起已起事不可滅如是呵已向佛廣
説佛以是事集比丘僧知而故問般茶盧伽
比丘汝等實作是事不答言實作世尊佛
以種種因縁呵責言云何名比丘喜鬪諍相
言知是鬪諍相言便到其所言汝等決定堅
持是事莫爲他撃汝等取勝我當相助復語
第二部言汝等決定堅持是事莫爲他撃汝
等取勝我當相助以是因縁故未破比丘便
破已破者不可和合僧中未起事便起已起
事不可滅如是呵已語諸比丘汝等與般茶
盧伽比丘作苦切羯磨若更有如是人者亦
應與作苦切羯磨若比丘於三事中有犯應
與作苦切羯磨若破戒若破正見若破威儀
復有三事應與作苦切羯磨喜鬪喜諍喜相
言有三種作苦切羯磨非法非比尼可破
人不現前作不先説其事作不令憶念作有
三種如法不可破人現前作先説其事作
令憶念作有三種可破非法作別衆作人不
現前作有三種不可破如法作和合僧作人
現前作有三種可破非法作別衆作不先説
其事作有三種不可破如法作和合僧作先
説其事作有三種可破非法作別衆作不令
憶念作有三種不可破如法作和合僧作令
憶念作復有三種非法非比尼可破與不
犯罪人作與犯不可悔過作與已悔過作有
三種如法不可破爲犯罪人作爲犯可悔過
作與未悔過作有三種可破不如法作別
衆作與不犯罪作有三種不可破如法作和
合僧作爲犯罪作有三種可破非法作別衆
作不爲可悔過作有三種不可破如法作和
合僧作爲犯可悔過作有三種可破非法作
別衆作與已悔過作有三種不可破如法作
和合僧作與未悔過作苦切羯磨法者一心
和合僧一比丘僧中唱言大徳僧聽是般茶
盧伽比丘喜鬪諍相言知是鬪諍比丘便到
其所言汝等堅持是事莫爲他撃汝等取勝
我當相助復語第二部比丘言汝等堅持是
事莫爲他撃汝等取勝我當相助以是因縁
故未破比丘便破已破者不可和合僧中未
起事便起已起事不可滅若僧時到僧忍聽
僧與般茶盧伽比丘作苦切羯磨隨汝般茶
盧伽比丘幾時作不清淨行惡口不止隨爾
所時僧與汝等作苦切羯磨是名白如是白
四羯磨僧與般茶盧伽比丘作苦切羯磨竟
僧忍默然故是事如是持得苦切羯磨比丘
行法者是比丘不應與他受大戒不應受他
依止不得畜沙彌不得受教誡比丘尼羯
磨若先受不應教誡不應重犯苦切羯磨罪
不應作相似罪不應作過是罪不應呵諸羯
磨不應呵作羯磨人不應出清淨比丘過
罪不應從他乞聽不應言我當出汝罪不應
遮布薩自恣不應違逆清淨比丘應折伏心
如法恭敬若不如是法行者盡形不得離是
苦切羯磨即時諸比丘受佛教小却一面與
般茶盧伽比丘作苦切羯磨般茶盧伽比丘
得苦切羯磨已心悔折伏恭敬柔軟從僧乞
解苦切羯磨諸比丘以是事白佛佛語諸比
丘若般茶盧伽心悔折伏僧應與解若更有
如是人者亦應與解若比丘不如法行僧不
應與解苦切羯磨若與他受大戒與他作依
止畜沙彌若受教誡比丘尼羯磨若教誡
比丘尼若重犯罪若作相似罪若作過是罪
若呵羯磨若呵羯磨人若從他乞聽出清淨
比丘罪若言我當出汝罪若遮説布薩自
恣違逆清淨比丘不心悔折伏不柔軟不應
與解若如法行僧應與解苦切羯磨不與他
受大戒不與他作依止不畜沙彌不受教
誡比丘尼若已羯磨不教誡比丘尼不
重犯罪不作相似罪不作過是罪不呵羯磨
不呵羯磨人不從他乞聽不出清淨比丘罪
不言我當出汝罪不遮布薩自恣不違逆清
淨比丘若心悔折伏柔軟應與解苦切羯磨
解苦切羯磨法者一心和合僧般茶盧伽比
丘從坐起偏袒右肩脱革屣胡跪合掌作是
言大徳僧念我般茶盧伽比丘喜鬪諍相
言知是鬪諍相言比丘便到其所言汝等
堅持是事莫爲他撃汝等取勝我當相助復
語第二部比丘言汝等堅持是事莫爲他撃
汝等取勝我當相助以是因縁故未破比丘
便破已破者不可和合僧中未起事便起已
起事不可滅故僧與我等作苦切羯磨我等
得苦切羯磨心悔折伏今從僧乞解苦切羯
磨我等般茶盧伽比丘今心悔折伏僧憐愍
故與我等解第二第三亦如是乞即時一比
丘僧中唱言大徳僧聽是般茶盧伽比丘喜
鬪諍相言知是鬪諍比丘便到其所言汝等
堅持是事莫爲他撃汝等取勝我當相助復
語第二部比丘言汝等堅持是事莫爲他撃
汝等取勝我當相助以是因縁故未破比丘
便破已破者不可和合僧中未起事便起
已起事不可滅故僧與作苦切羯磨是般茶
盧伽比丘得苦切羯磨故心悔折伏今從僧
乞解苦切羯磨若僧時到僧忍聽僧般茶盧
伽比丘解苦切羯磨是名白如是白四羯磨
僧與般茶盧伽比丘解苦切羯磨竟僧忍默
然故是事如是持
佛在舍衞國爾時施越比丘數數犯罪數
數悔過無有齊限諸比丘以是事白佛佛語
諸比丘汝等與施越比丘作依止羯磨若更
有如是比丘亦應與作依止羯磨佛言比丘
三事中有犯應與作依止羯磨若破戒若破
見若破威儀復有三種憙鬪憙諍憙相言有
三種作依止羯磨非法非比尼可破人不
現前作不先説其罪作不令憶念作有三種
作依止羯磨如法如比尼不可破人現前
作先説其罪作令憶念作有三種可破非法
作別衆作人不現前作有三種不可破如法
作和合衆作人現前作有三種可破非法
作別衆作不先説其罪作有三種不可破如
法作和合僧作先説其罪作有三種可破非
法作別衆作不令憶念作有三種不可破如
法作和合僧作令憶念作有三種可破與不
犯罪作爲不可悔過作與已悔過作有三種
不可破爲犯作爲可悔過作與未悔過作
有三種可破非法作別衆作與不犯作有
三種不可破如法作和合僧作爲犯作有三
種可破非法作別衆作爲不可悔過作有三
種不可破如法作和合僧作爲可悔過作有
三種可破非法作別衆作爲已悔過作有三
種不可破如法作和合僧作與未悔過作
依止羯磨有二種一應教汝依止某甲住二
者應説依止羯磨法依止羯磨法者一心和
合僧一比丘衆中唱言大徳僧聽是施越比
丘數數犯罪數數懺悔無有齊限若僧時到
僧忍聽僧與施越比丘作依止羯磨隨汝施
越幾時作不清淨行不隨順道隨爾所時僧
與汝作依止羯磨是名白如是白四羯磨僧
與施越比丘作依止羯磨竟僧忍默然故是
事如是持得依止羯磨比丘行法者不應與
他受大戒不應受他依止不得畜沙彌不
得受教誡比丘尼羯磨若先受不應教誡
不應重犯罪不應作相似罪不應作過是罪
不應呵羯磨不應呵作羯磨人不應出清淨
比丘過罪不應從他乞聽不應言我當出汝
罪不應遮布薩自恣不應違逆清淨比丘
即時諸比丘受佛教小却一面與施越比丘
作依止羯磨施越得羯磨故心悔折伏柔軟
從僧乞解依止羯磨諸比丘以是事白佛佛
語諸比丘若施越比丘心悔折伏僧應與解
若更有如是人者亦應與解若比丘不如法
行僧不應與解依止羯磨若與他受大戒
與他作依止畜沙彌若受教誡比丘尼羯
磨若先受不應教誡比丘尼若重犯罪若
作相似罪若作過是罪若呵羯磨若呵羯磨
人若從他乞聽若出清淨比丘罪若言我當
出汝罪若遮布薩自恣違逆清淨比丘若不
心悔折伏柔軟不應與解若如法行僧應與
解依止羯磨不與他受大戒不與他依止不
畜沙彌不受教誡比丘尼羯磨若先受不
應教誡比丘尼不重犯罪不作相似罪不
作過是罪不呵羯磨不呵羯磨人不從他乞
聽不出清淨比丘罪不言我當出汝罪不遮
布薩自恣不違逆清淨比丘若心悔折伏柔
軟應與解依止羯磨解依止羯磨法者一心
和合僧施越比丘從坐起偏袒右肩脱革屣
胡跪合掌作是言大徳僧念我施越比丘
數數犯罪數數悔過無有齊限故僧與我作
依止羯磨我得依止羯磨故心悔折伏今從
僧乞解依止羯磨僧憐愍故與我解第二第
三亦如是乞即時一比丘僧中唱言大徳僧
聽是施越比丘數數犯罪數數悔過無有齊
限僧與作依止羯磨是施越比丘得依止羯
磨故心悔折伏今從僧乞解依止羯磨若
僧時到僧忍聽僧與施越比丘解依止羯磨
是名白如是白四羯磨僧與施越比丘解依
止羯磨竟僧忍默然故是事如是持
佛在舍衞國爾時黒山國土有馬宿滿宿二
比丘汚他家行惡行汚他家皆見皆聞皆知
行惡行亦見亦聞亦知是比丘共女人一床
坐共一盤食共器飮酒中後食共食宿噉宿
食不受而食不受殘食法鼓簧捻脣作音樂
聲齒作伎樂彈銅杆彈多羅樹葉作餘種
種伎樂歌舞著鬘瓔珞以香塗身著香薫衣
以水相灑自手採華亦使人採自貫花鬘亦
使人貫自頭上著華亦使人著自著耳環亦
使人著自將他婦女去若使人將去若令象
鬪馬鬪車鬪歩鬪羊鬪水牛鬪狗鬪雞鬪男鬪
女鬪亦自共鬪手打脚蹋四向馳走變易服
飾馳行跳躑水中浮沒破截樹木打臂拍髀
啼哭大喚或嘯謬語諸異國語躑絶反行如
魚婉轉擲物空中還自接取與女人共
大船上載令作伎樂乘象馬車輿與多人衆
吹貝導道入園林中作如是種種惡不淨事
諸比丘以是事白佛佛語諸比丘汝等與馬
宿滿宿比丘作驅出羯磨若更有如是比丘
亦應與作驅出羯磨佛言比丘於三事中有
犯僧應與作驅出羯磨若破戒破見破威儀
有三種應作驅出羯磨憙鬪憙諍憙相言
有三種非法非比尼作驅出羯磨可破人
不現前作不先説其罪作不令憶念作有三
種如法如比尼作驅出羯磨不可破人現
前作先説其罪作令憶念作有三種可破非
法作別衆作人不現前作有三種不可破如
法作和合僧作人現前作有三種可破非
法作別衆作不先説其罪作有三種不可破
如法作和合僧作先説其罪作有三種可
破非法作別衆作不令憶念作有三種不可
破如法作和合僧作令憶念作有三種作驅
出羯磨可破與不犯罪作爲不可悔過作與
已悔過作有三種作驅出羯磨不可破爲犯
罪作爲可悔過作與未悔過作有三種可破
非法作別衆作與不犯罪作有三種不可破
如法作和合僧作爲犯罪作有三種可破非
法作別衆作爲不可悔過作有三種不可破
如法作和合僧作爲可悔過作有三種可破
非法作別衆作與已悔過作有三種不可破
如法作和合僧作與未悔過作驅出羯磨驅
出羯磨法者一心和合僧一比丘應僧中唱
言大徳僧聽是馬宿滿宿比丘汚他家行惡
行汚他家皆見皆聞皆知行惡行亦見亦聞
亦知僧今與某甲作驅出羯磨若僧時到
僧忍聽僧與馬宿滿宿比丘作驅出羯磨隨
汝馬宿滿宿幾時不捨是不清淨行隨爾所
時與汝作驅出羯磨是名白如是白四羯磨
僧與馬宿滿宿比丘作驅出羯磨竟僧忍
默然故是事如是持得驅出羯磨比丘行法
者不應與他受大戒不得受他依止不得畜
沙彌不得受教誡比丘尼羯磨若先受不應
教誡不應重犯得驅出羯磨罪不應作相
似罪不得作過是罪不應呵羯磨不應呵作
羯磨人不應出清淨比丘過罪不應從他乞
聽不應言我當出汝罪不應遮布薩自恣不
應違逆清淨比丘應折伏心如法恭敬若不
如是法行者盡形壽不得離驅出羯磨即時
諸比丘受佛教小却一面與馬宿滿宿作驅
出羯磨馬宿滿宿得驅出羯磨故心悔折伏
柔軟從僧乞解驅出羯磨諸比丘以是事白
佛佛語諸比丘若馬宿滿宿比丘心折伏
者僧應與解若更有如是人僧亦應與解若
比丘不如法行僧不應與解驅出羯磨若與
他受大戒與他作依止畜沙彌若受教誡比
丘尼羯磨若教誡比丘尼若重犯罪若作
相似罪若作過是罪若呵羯磨若呵羯磨人
若從他乞聽若出清淨比丘罪若言我當出
汝非若遮布薩自恣違逆清淨比丘不心
悔折伏柔軟不應與解若如法行僧應與解
驅出羯磨不與他受大戒不與他作依止不
畜沙彌不受教誡比丘尼羯磨不教誡比
丘尼不重犯罪不作相似罪不作過是罪不
呵羯磨不呵羯磨人不從他乞聽不出清淨
比丘罪不言我出汝罪不遮布薩自恣不違
逆清淨比丘若心悔折伏柔軟應與解驅出
羯磨解驅出羯磨法者一心和合僧馬宿滿
宿比丘從坐起偏袒右肩脱革屣胡跪合掌
作是言大徳僧憶念我馬宿滿宿比丘汚他
家行惡行汚他家皆見皆聞皆知行惡行亦
見亦聞亦知故僧與我作驅出羯磨我等得
驅出羯磨故心悔折伏今從僧乞解驅出羯
磨僧憐愍故與我等解第二第三亦如是乞
即時一比丘僧中唱言大徳僧聽是馬宿滿
宿比丘汚他家行惡行汚他家皆見皆聞皆
知行惡行亦見亦聞亦知僧與作驅出羯磨
是馬宿滿宿比丘得驅出羯磨故心悔折伏
今從僧乞解驅出羯磨若僧時到僧忍聽僧
與馬宿滿宿比丘解驅出羯磨是名白如是
白四羯磨僧與馬宿滿宿比丘作解驅出羯
磨竟僧忍默然故是事如是持
佛在舍衞國爾時迦尸國有聚落名磨叉止
陀是中有豪貴居士名曰質多羅饒財多寶
田宅人民奴婢眷屬是人歸依佛法僧不疑
佛法僧不疑苦集盡道見諦得道於磨叉止
陀聚落菴羅林中起僧房請比丘僧願諸大
徳於此菴羅林僧房中住我當供養衣鉢戸
鉤時藥夜分藥七日藥盡形藥亦能教讀誦
經法答所問疑唯除比尼時有比丘名欝
多羅於質多羅居士菴羅林中作僧房摩摩
帝帝帝陀羅爾時有優波斯那比丘和檀提
子與大比丘衆五百人倶皆阿練兒納衣乞
食樂處空地來去坐立飮食衣鉢威儀清淨
起人敬心遊行迦尸國到磨叉止陀聚落
質多羅居士見是客比丘來去坐立飮食
衣鉢威儀清淨即起敬心清淨因是客比丘
故請僧明日到自舍食時僧房主聞質多居
士不先語我因客比丘故請僧舍食我是質多
居士菴羅林中摩摩帝帝帝陀羅僧房主質多
居士不問我因客比丘故請僧舍食過是夜
已我當共是居士語是欝多羅比丘作是思
惟至地了著衣持鉢到是居士舍見辦種種
多美飮食敷種種雜色坐具問言何以無胡
麻歡喜丸居士答言我今樂説一喩若聽者
當説之大徳欝多羅北方有估客衆擔雞東
方市易有烏來下與雞共合生子鳴時亦不
能作鷄聲復不能作烏聲設欲鳴時作雞烏
聲欝多羅汝亦復如是雖種種説佛法善語
又説惡語欝多羅比丘言汝呵罵我此是汝
菴羅僧房還以相付我當往東方詣佛所供
養親侍居士言大徳住我僧房中我當盡形
供給衣鉢戸鉤時藥夜分藥七日藥盡形藥
又當教讀誦經法答所問疑唯除比尼是比
丘再三語居士言汝呵罵我此是汝菴羅僧
房還以相付我往東方詣佛所供養親侍
是居士又第二第三請言欝多羅住我僧房
中當盡形供養衣鉢戸鉤時藥夜分藥七日
藥盡形藥又當教讀誦經法答所問疑唯除
比尼爾時欝多羅比丘欲往東方詣佛所
時居士語言汝所説事及我所説具向佛説
莫得増減汝今不受我請後必還來欝多羅
比丘即持衣鉢遊行向舍衞國詣佛所頭面
禮佛足在一面立諸佛常法有客比丘來以
是語言問訊可忍可足安樂住不乞食
不難道路不疲極耶佛以是語問訊欝多
羅比丘可忍可足安樂住不乞食不難
道路不疲極耶答言世尊可忍可足安樂
住乞食不難道路不疲極以是事向佛廣
説佛聞已語諸比丘汝等與欝多羅比丘作
下意羯磨令向質多羅居士下意懺悔若更
有如是人僧亦應與作下意羯磨若比丘三
事中有犯應與作下意羯磨破戒破見破威
儀又三種應與作下意羯磨憙鬪憙諍憙相
言若比丘有五法僧應與作下意羯磨若
比丘呵責佛若呵法若呵僧若破戒若破威
儀又有五法僧應與下意羯磨若惡口向白
衣若罵白衣若毀呰白衣家若別離白衣
家若方便求驅白衣出欲令得衰惱復有五
法僧應與作下意羯磨惡口向比丘罵比丘
毀呰比丘破比丘利養求方便驅比丘出
令得衰惱復有五法僧應與作下意羯磨教
白衣共白衣鬪教白衣共比丘鬪教比丘共
比丘鬪教比丘共白衣鬪説白衣所不喜
事僧作下意羯磨作下意羯磨時先應思
惟三事是居士所説爲實不實此比丘能作
是事不是比丘可令下意不如是思惟已然
後作下意羯磨作下意羯磨法者一心和合
僧一比丘唱言大徳僧聽質多居士供給
僧如事大家是欝多羅比丘現前惡口呵罵
若僧時到僧忍聽僧與欝多羅比丘作下意
羯磨令向質多居士懺悔是名白如是白四
羯磨僧與欝多羅比丘作下意羯磨令向質
多居士懺悔竟僧忍默然故是事如是持爾
時僧應遣一堪能比丘將欝多羅比丘到質
多羅居士所語居士言是比丘現前惡口呵
罵汝僧已如法治汝今聽是比丘懺悔若受
懺悔者即時令是居士離聞處著可見處欝
多羅比丘應向是比丘作突吉羅懺悔若是
居士不受者僧爾時應更與二堪能比丘語
居士言欝多羅比丘現前惡口呵罵汝僧已
如法治汝當受懺悔若受者即令居士離聞
處住可見處欝多羅比丘應向二比丘作突
吉羅懺悔若復不受者爾時僧即更受與若
三若四堪能比丘語居士是比丘現前惡口
呵罵汝僧已如法治汝當受懺悔過若受
者即令居士離聞處住可見處欝多羅比丘
應向是諸比丘作突吉羅懺悔若復不受者
若是居士多知多識有大勢力有官力賊力
自能作惡事惱亂衆僧若令人作僧應語是
比丘言是居士多知多識有官力有賊力能
自作惡事亦能令人作汝當離是住處去若
是比丘強住者衆僧無罪
佛在倶舍彌爾時車匿比丘犯可悔過罪諸
比丘憐愍欲益利安樂故語其罪教令如法
見罪悔過莫覆藏車匿言我不見罪云何悔
過諸比丘以是事向佛廣説佛語諸比丘汝
等與車匿作不見擯若更有如是比丘亦應
與作若比丘三事中有犯應與作不見擯破
戒破見破威儀復有三事僧應與作不見擯
憙鬪喜諍憙相言僧欲作不見擯時先應思
惟五事若我等與是比丘作不見擯不共
布薩説戒自恣不共作諸羯磨不共中食
不共帶鉢那不得隨上座起禮迎送以是
因縁故鬪諍事起相言相罵僧破僧諍僧別
僧異思惟是五法已不應作擯若我等與
是比丘作不見擯不共布薩説戒自恣作
諸羯磨不共中食不共帶鉢那不隨上座
起禮迎送以是因縁故不起鬪諍相言相罵
僧和合無諍無別無異思惟是五事已應與
作不見擯犯罪比丘亦應思惟五事若諸比
丘與我作不見擯不得共我布薩説戒自恣
作諸羯磨不共中食不共帶鉢那不得隨
上座起禮迎送何以故諸比丘樂持戒有慚
愧不能爲我故隨愛隨瞋隨怖隨癡行思
惟是法已應受不見擯作不見擯羯磨法者
一心和合僧一比丘僧中唱言大徳僧聽是
車匿比丘犯罪不如法見若僧時到僧忍聽
僧與車匿比丘作不見擯隨汝車匿幾時犯
罪不如法見僧隨爾所時與汝作不見擯諸
比丘不共汝作羯磨不共汝住於僧事中若
白羯磨白二羯磨白四羯磨布薩自恣不得
入十四人數不與汝共事共住猒惡汝如旃
陀羅是名白如是白四羯磨僧與車匿比丘
作不見擯羯磨竟僧忍默然故是事如是持
得不見擯比丘行法者不應與他受大戒不
應受他依止不應畜沙彌不應受教誡比丘
尼羯磨若先受不應教誡不應重犯罪不
應作相似罪不應作過是罪不應呵羯磨
不應呵羯磨人不應受清淨比丘起禮迎送
供養衣鉢臥具洗脚拭脚脚机若無病不應
受他按摩心悔折伏柔軟佛言若不如是法
行者盡形不得離是羯磨即時諸比丘受佛
教已小遠一面與車匿比丘作不見擯羯磨
作不見擯羯磨已車匿比丘心不折伏作是
言我何豫汝等事我不數汝等作是語已
便持衣鉢向鴦伽國摩竭國迦尸國憍薩羅
國鳩留國般闍羅國阿葉摩伽阿般提國從
一住處至一住處諸國土比丘聞車匿被擯
不共作羯磨若白羯磨白二羯磨白四羯磨
布薩自恣不入立十四人數不得共事猒
惡如旃陀羅皆不共住不共事還來倶舍彌
國心悔折伏從僧乞解不見擯諸比丘以是
事白佛佛語諸比丘汝等與車匿比丘解不
見擯若更有如是人亦應與解若比丘不如
法行者僧不應與解不見擯若與他受大戒
與他作依止若畜沙彌若受教誡比丘尼羯
磨若教誡比丘尼若重犯罪若作相似罪
若作過是罪若訶羯磨若呵羯磨人若受
清淨比丘起禮迎送供養衣鉢臥具洗脚拭
脚脚机若不病受他按摩若作白衣相若作
外道相若與外道共事不應作便作不學
比丘戒呵罵比丘惡口向比丘毀呰比丘
作方便令僧失住處失供養欲折伏界内界
外比丘憙鬪諍相言心不折伏不恭敬柔軟
若如是行者不應與解不見擯若得不見擯
比丘不與他受大戒不與他作依止不畜
沙彌不受教誡比丘尼羯磨不教誡比丘
尼不重犯罪不作相似罪不作過是罪不呵
羯磨不呵羯磨人不受清淨比丘起禮迎送
供養衣鉢臥具不受洗脚拭脚脚机若不病
不應受他按摩不作白衣相外道相不與外
道共事作所應作學比丘戒不呵罵比丘不
惡口向比丘不毀呰比丘不作方便令僧
失住處失供養不欲折伏界内界外比丘不
喜鬪諍相言心悔折伏恭敬柔軟若如是行
者應與解不見擯解不見擯法者一心和合
僧車匿比丘應從坐起偏袒右肩脱革屣胡
跪合掌作是言大徳僧念我車匿犯可悔
過罪不如法見故僧與我作不見擯諸比丘
不與我共事共住作白羯磨白二羯磨白四羯
磨布薩自恣及諸羯磨不得入立十四人數
厭惡我如旃陀羅今我車匿已心悔折伏柔
軟從僧乞解不見擯羯磨僧憐愍故與我解
第二第三亦如是乞即時一比丘僧中唱言
大徳僧聽是車匿比丘犯罪不如法見僧與
作不見擯羯磨諸比丘不與共事共住作白
羯磨白二羯磨白四羯磨布薩自恣不得入
十四人數厭惡如旃陀羅車匿比丘今心
悔折伏從僧乞解不見擯羯磨若僧時到僧
忍聽與車匿比丘解不見擯羯磨是名白如
是白四羯磨僧與車匿比丘解不見擯羯磨
竟僧忍默然故是事如是持
佛在倶舍彌國爾時長老車匿犯可悔過
罪諸比丘憐愍欲利益安樂故語其過罪教
令如法悔過答言我見是罪不能如法悔過
諸比丘以是事白佛佛語諸比丘汝等與車
匿作不作擯羯磨若更有如是人亦應與作
佛言若比丘三事中隨犯應與作不作擯羯
磨若破戒若破見若破威儀應與不作擯復
有三事僧應與不作擯喜鬪喜諍喜相言僧
欲作不作擯時先應思惟五事若我等與是
比丘作不作擯不共布薩作諸羯磨不共中
食不共帶鉢那不隨上座起禮迎送以是
因縁故鬪諍事起相言相罵僧破僧諍僧別
僧異思惟是五法已不應作擯若我等與是
比丘作不作擯不共布薩作諸羯磨不共中
食帶鉢那不隨上座起禮迎送以是因縁
故不起鬪諍相言相罵僧和合無諍無別無
異思惟是五法已應與作擯犯罪比丘亦應
思惟五法是諸比丘與我作不作擯不得共
我布薩自恣作諸羯磨不共中食帶鉢那不
隨上座起迎禮拜何以故諸比丘樂持戒有
慚愧不能爲我故隨愛隨瞋隨怖隨癡行
思惟是五法已應受不作擯羯磨不作擯羯
磨法者一心和合僧一比丘僧中唱言大徳
僧聽是車匿比丘犯罪見罪不能如法悔過
若僧時到僧忍聽僧與車匿比丘作不作擯
隨汝車匿幾時犯罪見罪不能如法悔過僧
隨爾所時與汝作不作擯諸比丘不共汝作
諸羯磨若白羯磨白二羯磨白四羯磨布薩
自恣不得入立十四人數不與汝共事共住
厭惡汝如旃陀羅是名白如是白四羯磨僧
與車匿比丘作不作擯羯磨竟僧忍默然故
是事如是持得不作擯比丘行法者不應與
他受具戒不應與他作依止不應畜沙彌不
應受教誡比丘尼羯磨若先受不應教誡
不應重犯罪不應作相似罪不應作過是罪
不應呵羯磨不應呵羯磨人不應出清淨比
丘過不應受清淨比丘起禮迎送供養衣鉢
臥具不應受洗脚拭脚脚机供養除病不應
受他按摩應心悔折伏柔軟佛言若不如是
法行者盡形不得離是羯磨即時諸比丘
受佛教小却一面與車匿比丘作不作擯羯磨
已車匿比丘心不折伏作是言我何豫汝等
事我不數汝等作是語已便持衣鉢向鴦伽
國摩竭國迦尸國憍薩羅國鳩留國阿葉磨
伽阿般提國從一住處至一住處諸國土比
丘聞車匿比丘被擯諸比丘不共作羯磨不
共住於衆事中若白羯磨白二羯磨白四羯
磨布薩自恣不得入立十四人數不得共事
共住厭惡如旃陀羅皆不共住共事車匿
比丘還倶舍彌國心悔折伏從僧乞解不作
擯羯磨諸比丘以是事白佛佛語諸比丘汝
等與車匿比丘解不作擯若更有如是人亦
應與解若擯比丘不如行法者僧不應與解
若與他受具戒與他作依止若畜沙彌若
受教誡比丘尼羯磨若教誡比丘尼若重
犯罪若作相似罪若作過是罪若呵羯
磨若呵羯磨人若受清淨比丘起禮迎送供
養衣鉢臥具洗脚拭脚脚机若不病受他按
摩若作白衣相作外道相若與外道共事不
應作便作不學比丘戒呵罵比丘惡口向比
丘毀呰比丘作方便令僧失住處失供養
欲折伏界内界外比丘喜鬪諍相言心不悔
折伏恭敬柔軟若不如是行者不應與解不
作擯若得不作擯比丘不與他受具戒不
與他作依止不畜沙彌不受教誡比丘尼
羯磨不教誡比丘尼不重犯罪不作相似
罪不作過是罪不呵羯磨不呵羯磨人不受
清淨比丘起禮迎送供養衣鉢臥具洗脚拭脚
脚机不病不受按摩不作白衣相不作外道
相不與外道共事作所應作學比丘戒不呵
罵比丘不惡口向比丘不毀呰比丘不作
方便令僧失住處失供養不欲折伏界内界
外比丘不憙鬪諍相言心悔折伏恭敬柔
軟若如是行者應與解不作擯解不作擯法
者一心和合僧車匿比丘應從坐起偏袒右
肩脱革屣胡跪合掌作是言大徳僧憶念我
車匿犯罪見罪不能如法悔故僧與我作不
作擯諸比丘不與我共事共住作白羯磨白
二羯磨白四羯磨布薩自恣不得入立十四
人數厭惡我如旃陀羅我車匿今心悔折伏
柔軟從僧乞解不作擯羯磨僧憐愍故與我
解第二第三亦如是乞即時一比丘僧中唱
言大徳僧聽是車匿比丘犯罪見罪不能如
法悔過僧與作不作擯羯磨諸比丘不與共
事共住共作白羯磨白二羯磨白四羯磨布
薩自恣不得入立十四人數厭惡如旃陀
羅車匿比丘得是羯磨故心悔折伏柔軟從
僧乞解不作擯羯磨若僧時到僧忍聽與車
匿比丘解不作擯羯磨是名白如是白四羯
磨僧與車匿比丘解不作擯羯磨竟僧忍默
然故是事如是持
佛在舍衞國爾時阿利吒比丘生惡邪見言
我如是知佛法義佛所説障法行是障法不
能障道諸比丘以是事白佛佛語諸比丘汝
等與阿利吒比丘作不捨惡邪見擯若更有如
是人亦應與作佛言若比丘三事中有犯應
與作惡邪不除擯若破戒若破見若破威儀
復有三事憙鬪憙諍憙相言僧與作惡邪不
除擯爾時先應思惟五法若我等與是比丘
作惡邪不除擯不共布薩自恣作諸羯磨不
共中食帶鉢那不隨上座起禮迎送以是因
縁故鬪諍事起相言相罵僧破僧諍僧別僧
異思惟是事已不應作擯若我與是比丘作
惡邪不除擯不共布薩作諸羯磨不共中食
帶鉢那不隨上座起禮迎送以是因縁故不
起鬪諍相言相罵僧和合無諍無別無異思
惟是事已應與作擯犯罪比丘亦應思惟五
事是諸比丘與我作惡邪不除擯不得共我
布薩作諸羯磨不得共我中食帶鉢那不隨
上座起禮迎送何以故諸比丘有慚愧樂持
戒不能爲我故隨愛隨瞋隨怖隨癡行思
惟是事已應受惡邪不除擯惡邪不除擯法
者一心和合僧一比丘僧中唱言大徳僧聽
是阿利吒比丘生惡邪見言我如是知佛法
義佛所説障法行是障法不能障道若僧時
到僧忍聽僧與阿利吒比丘作惡邪不除擯
汝阿利吒隨汝幾時生惡邪見不如法悔過
僧隨爾所時與汝作惡邪不除擯諸比丘不
共汝作羯磨不共汝住於僧事中若白羯磨
白二羯磨白四羯磨布薩自恣不得入十四
人數不與汝共事共住厭惡汝如旃陀羅是
名白如是白四羯磨僧與阿利吒比丘作惡
邪不除擯羯磨竟僧忍默然故是事如是持
惡邪不除擯比丘行法者不應與他受具戒
不應與他作依止不應畜沙彌不應受教誡
比丘尼羯磨若先受者不應教誡不應重作
罪不應作相似罪不應作過是罪不應呵羯
磨不應呵羯磨人不應受清淨比丘起禮迎
送供養衣鉢臥具洗脚拭脚脚机若不病不
應受他按摩應悔心折伏柔軟佛言若得
擯比丘不如是行者盡形不得離是羯磨即
時諸比丘受佛教已小却一面與阿利吒比
丘作惡邪不除擯心悔折伏柔軟從僧乞解
諸比丘以是事白佛佛語諸比丘汝等與阿
利吒比丘解惡邪不除擯若更有如是人亦
應與解若擯比丘不如惡邪不除擯行法者
僧不應與解若與他受具戒與他作依止若
畜沙彌若受教誡比丘尼羯磨若教誡比丘
尼若重犯罪若作相似罪若作過是罪若呵
羯磨若呵羯磨人若受清淨比丘起禮迎送
供養衣鉢臥具洗脚拭脚脚机若不病不應受
他按摩若作白衣相作外道相若與外道共
事不應作便作不學比丘戒呵罵比丘惡口
向比丘毀呰比丘作方便令僧失住處失利
養欲折伏界内界外比丘憙鬪諍相言心不
折伏恭敬柔軟若如是行者不應與解若擯
比丘不與他受具戒不與他作依止不畜沙
彌不受教誡比丘尼羯磨不教誡比丘尼
不重犯罪不作相似罪不作過是罪不呵羯
磨不呵羯磨人不受清淨比丘起禮迎送供
養衣鉢臥具洗脚拭脚脚机不病不應受他
按摩不作白衣相外道相不與外道共事
作所應作學比丘戒不呵罵比丘不惡口向
比丘不毀呰比丘不作方便令僧失住處失
利養不欲折伏界内界外比丘不憙鬪諍相
言心悔折伏恭敬柔軟若如是行者應與解
惡邪不除擯解惡邪不除擯法者一心和合
僧阿利吒比丘應從坐起偏袒右肩脱革屣
胡跪合掌作是言大徳僧憶念我阿利吒生
惡邪見作如是言我知佛法義佛所説障法
行是障法不能障道故僧與我作惡邪不除
擯諸比丘不與我共事共住作白羯磨白二
羯磨白四羯磨布薩自恣不得入十四人數
厭惡我如旃陀羅我阿利吒今心悔折伏柔
軟從僧乞解惡邪不除擯羯磨僧憐愍故與
我解第二第三亦如是乞即時一比丘僧中
唱言大徳僧聽是阿利吒比丘生惡邪見作
如是言我知佛法義佛説障法行是障法
不能障道僧與作惡邪不除擯羯磨諸比
丘不與共事共住作白羯磨白二羯磨白四羯
磨布薩自恣不得入十四人數厭惡如旃陀
羅阿利吒比丘得是羯磨故心悔折伏柔軟
從僧乞解惡邪不除擯羯磨若僧時到僧忍
聽與阿利吒比丘解惡邪不除擯羯磨是名
白如是白四羯磨僧與阿利吒比丘解惡邪
不除擯羯磨竟僧忍默然故是事如是持
八法般茶盧
伽法第四竟
十誦律卷第三十一

十誦律卷第三十二第五誦之四
　後秦北印度三藏弗若多羅譯　
悔法第五八法中苦切羯
磨第四之餘
佛在舍衞國爾時迦留陀夷比丘故出精犯
一僧伽婆尸沙罪不覆藏語諸比丘言大徳
我故出精犯一僧伽婆尸沙罪不覆藏我當
云何諸比丘以是事白佛佛語諸比丘迦留
陀夷比丘故出精犯一僧伽婆尸沙罪不覆
藏應與作六夜摩那埵羯磨若更有如是比
丘僧亦應與作作法者一心和合僧是迦留
陀夷比丘從坐起偏袒右肩脱革屣胡跪合掌
作是言大徳僧憶念我迦留陀夷比丘故出
精犯此僧伽婆尸沙罪一罪不覆藏我迦留
陀夷比丘故出精犯此僧伽婆尸沙罪一罪
不覆藏我今從衆僧乞六夜摩那埵僧與我
迦留陀夷比丘故出精犯此僧伽婆尸沙罪一
罪不覆藏與我六夜摩那埵憐愍故
第二更説大徳僧憶念我迦留陀夷比丘
故出精犯此僧伽婆尸沙罪一罪不覆藏我
迦留陀夷比丘故出精犯此僧伽婆尸沙罪
一罪不覆藏我今從衆僧乞六夜摩那埵僧
與我迦留陀夷比丘故出精犯此僧伽婆尸沙
罪一罪不覆藏與我六夜摩那埵憐愍故」
第三更説大徳僧憶念我迦留陀夷比丘故
出精犯此僧伽婆尸沙罪一罪不覆藏我
迦留陀夷比丘故出精犯此僧伽婆尸沙罪
一罪不覆藏我今從衆僧乞六夜摩那埵僧
與我迦留陀夷比丘故出精犯此僧伽婆尸沙
罪一罪不覆藏與我六夜摩那埵憐愍故即
時一比丘僧中唱言大徳僧聽是迦留陀夷
比丘故出精犯此僧伽婆尸沙罪一罪不覆
藏是迦留陀夷比丘故出精犯此僧伽婆尸
沙罪一罪不覆藏從僧乞六夜摩那埵若僧
時到僧忍聽是迦留陀夷比丘故出精犯此
僧伽婆尸沙罪一罪不覆藏與六夜摩那埵
是名白
第一大徳僧聽是迦留陀夷比丘故出精犯
此僧伽婆尸沙罪一罪不覆藏是迦留陀夷
比丘故出精犯此僧伽婆尸沙罪一罪不覆
藏從僧乞六夜摩那埵僧迦留陀夷比丘故
出精犯此僧伽婆尸沙罪一罪不覆藏當與
六夜摩那埵誰諸長老忍迦留陀夷比丘故
出精犯此僧伽婆尸沙罪一罪不覆藏當與
六夜摩那埵者默然若不忍便説是初羯磨
第二我更説大徳僧聽是迦留陀夷比丘
故出精犯此僧伽婆尸沙罪一罪不覆藏是
迦留陀夷比丘故出精犯此僧伽婆尸沙罪
一罪不覆藏從僧乞六夜摩那埵僧是迦留
陀夷比丘故出精犯此僧伽婆尸沙罪一罪
不覆藏當與六夜摩那埵誰諸長老忍迦留
陀夷比丘故出精犯此僧伽婆尸沙罪一罪
不覆藏當與六夜摩那埵者默然若不忍便
説是第二羯磨第三我更説大徳僧聽是
迦留陀夷比丘故出精犯此僧伽婆尸沙罪
一罪不覆藏是迦留陀夷比丘故出精犯此
僧伽婆尸沙罪一罪不覆藏從僧乞六夜摩
那埵僧迦留陀夷比丘故出精犯此僧伽婆
尸沙罪一罪不覆藏當與六夜摩那埵誰諸
長老忍迦留陀夷比丘故出精犯此僧伽婆
尸沙罪一罪不覆藏當與六夜摩那埵者默
然若不忍説第三羯磨
僧已與迦留陀夷比丘犯此僧伽婆尸沙罪
故出精一罪不覆藏六夜摩那埵竟僧忍默
然故是事如是持
迦留陀夷比丘僧中行六夜摩那埵竟語諸
比丘言諸大徳我當云何諸比丘以是事白
佛佛語諸比丘汝等當與迦留陀夷比丘出
罪犯此僧伽婆尸沙罪故出精一罪不覆藏
已僧中行六夜摩那埵當與出罪若更有如
是人亦應與出罪出罪法者一心和合僧是
迦留陀夷比丘應從坐起偏袒右肩脱革屣
胡跪合掌作是言大徳僧憶念我迦留陀夷
比丘故出精犯此僧伽婆尸沙罪一罪不覆
藏我先已僧中乞六夜摩那埵僧已與我六
夜摩那埵我已僧中行六夜摩那埵我迦留
陀夷比丘犯此僧伽婆尸沙罪故出精一罪
不覆藏僧中行六夜摩那埵竟今從僧乞出
罪僧我迦留陀夷比丘犯僧伽婆尸沙罪
故出精一罪不覆藏已僧中行六夜摩那埵
竟僧當與我出罪憐愍故第二我更説大
徳憎憶念我迦留陀夷比丘故出精犯此僧
伽婆尸沙罪一罪不覆藏我先已僧中乞六
夜摩那埵僧已與我六夜摩那埵我已僧中
行六夜摩那埵我迦留陀夷比丘犯此僧伽
婆尸沙罪故出精一罪不覆藏僧中行六夜
摩那埵竟今從僧乞出罪僧我迦留陀夷比
丘犯此僧伽婆尸沙罪一罪不覆藏已僧中
行六夜摩那埵竟僧當與我出罪憐愍故第
三我更説
大徳僧憶念我迦留陀夷比丘故出精犯此
僧伽婆尸沙罪一罪不覆藏我先已僧中乞
六夜摩那埵僧已與我六夜摩那埵我已僧
中行六夜摩那埵我迦留陀夷比丘犯此僧
伽婆尸沙罪故出精一罪不覆藏僧中行六
夜摩那埵竟今從僧乞出罪僧我迦留陀夷
比丘犯此僧伽婆尸沙罪一罪不覆藏已僧
中行六夜摩那埵竟僧當與我出罪憐愍故
即時一比丘僧中唱言大徳僧聽是迦留陀
夷比丘犯此僧伽婆尸沙罪故出精一罪不
覆藏先已從僧乞六夜摩那埵僧與六夜摩
那埵已僧中行六夜摩那埵竟是迦留陀夷
比丘犯此僧伽婆尸沙罪故出精一罪不覆
藏僧中已行六夜摩那埵竟從僧乞出罪若
僧時到僧忍聽僧是迦留陀夷比丘犯此僧
伽婆尸沙罪故出精一罪不覆藏已僧中行
六夜摩那埵竟僧今當與出罪如是白
第一大徳僧聽是迦留陀夷比丘犯此僧伽
婆尸沙罪故出精一罪不覆藏先已從僧乞
六夜摩那埵僧與六夜摩那埵已僧中行六
夜摩那埵竟是迦留陀夷比丘犯此僧伽婆
尸沙罪故出精一罪不覆藏僧中已行六夜
摩那埵竟今從僧乞出罪僧迦留陀夷比丘
犯此僧伽婆尸沙罪故出精一罪不覆藏已
行六夜摩那埵竟僧當與出罪誰諸長老忍
是迦留陀夷比丘犯此僧伽婆尸沙罪故出
精一罪不覆藏已行六夜摩那埵竟僧今當
與出罪者默然若不忍便説是初羯磨
第二我更説大徳僧聽是迦留陀夷比丘
犯此僧伽娑尸沙罪故出精一罪不覆藏先
已從僧乞六夜摩那埵僧與六夜摩那埵已
僧中行六夜摩那埵竟迦留陀夷比丘犯此
僧伽婆尸沙罪故出精一罪不覆藏僧中已
行六夜摩那埵竟今從僧乞出罪僧迦留陀
夷比丘犯此僧伽婆尸沙罪故出精一罪不
覆藏已行六夜摩那埵竟僧當與出罪誰諸
長老忍是迦留陀夷比丘犯此僧伽婆尸沙
罪故出精一罪不覆藏已行六夜摩那埵竟
僧今當與出罪者默然若不忍便説是第二
羯磨
第三我更説大徳僧聽是迦留陀夷比丘犯
此僧伽婆尸沙罪故出精一罪不覆藏先已
從僧乞六夜摩那埵僧與六夜摩那埵已
僧中行六夜摩那埵竟是迦留陀夷比丘犯
此僧伽婆尸沙罪故出精一罪不覆藏僧中
已行六夜摩那埵竟今從僧乞出罪僧迦留
陀夷比丘犯此僧伽婆尸沙罪故出精一罪
不覆藏已行六夜摩那埵竟僧當與出罪誰
諸長老忍是迦留陀夷比丘犯此僧伽婆尸
沙罪故出精一罪不覆藏已行六夜摩那埵
竟僧今當與出罪者默然若不忍便説是
第三羯磨僧已與迦留陀夷比丘出罪竟犯
此僧伽婆尸沙罪故出精一罪不覆藏已僧
中行六夜摩那埵竟僧忍默然故是事如是
持
佛在舍衞國爾時迦留陀夷比丘故出精犯
一僧伽婆尸沙罪不覆藏語諸比丘我故出
精犯一僧伽婆尸沙罪不覆藏我今云何諸
比丘以是事白佛佛語諸比丘汝等與迦留
陀夷比丘六夜摩那埵若更有如是人亦應
作作是法者一心和合僧迦留陀夷從坐
起偏袒右肩脱革屣胡跪合掌作是言大徳
僧憶念我迦留陀夷比丘故出精犯此僧伽
婆尸沙罪一罪不覆藏我迦留陀夷比丘
故出精犯此僧伽婆尸沙罪一罪不覆藏我
今從僧乞六夜摩那埵僧與迦留陀夷比丘
故出精犯此僧伽婆尸沙罪一罪不覆藏與
我六夜摩那埵憐愍故第二更説大徳僧
憶念我迦留陀夷比丘故出精犯此僧伽婆
尸沙罪一罪不覆藏我迦留陀夷比丘故
出精犯僧伽婆尸沙罪一罪不覆藏我今從
僧乞六夜摩那埵僧與迦留陀夷比丘故出
精犯此僧伽婆尸沙罪一罪不覆藏與我六夜
摩那埵憐愍故第三更説大徳僧憶念我迦
留陀夷比丘故出精犯此僧伽婆尸沙罪
一罪不覆藏我迦留陀夷比丘故出精犯此
僧伽婆尸沙罪一罪不覆藏我今從僧乞六
夜摩那埵僧與我迦留陀夷比丘故出精犯
此僧伽婆尸沙罪一罪不覆藏與我六夜摩那
埵憐愍故即時一比丘僧中唱言大徳僧聽
是迦留陀夷比丘故出精犯此僧伽婆尸沙
罪一罪不覆藏是迦留陀夷比丘故出精犯
此僧伽婆尸沙罪一罪不覆藏從僧乞六夜
摩那埵若僧時到僧忍聽是迦留陀夷比丘
故出精犯此僧伽婆尸沙罪一罪不覆藏與
六夜摩那埵是名白大徳僧聽是迦留陀夷
比丘故出精犯此僧伽婆尸沙罪一罪不
覆藏是迦留陀夷比丘故出精犯此僧伽婆
尸沙罪一罪不覆藏從僧乞六夜摩那埵僧
迦留陀夷比丘故出精犯此僧伽婆尸沙罪
一罪不覆藏當與六夜摩那埵誰諸長老忍
與迦留陀夷比丘故出精犯此僧伽婆尸沙
罪一罪不覆藏當與六夜摩那埵者默然若
不忍便説是初羯磨
第二大徳僧聽是迦留陀夷比丘故出精犯
此僧伽婆尸沙罪一罪不覆藏是迦留陀夷
比丘故出精犯此僧伽婆尸沙罪一罪不覆
藏從僧乞六夜摩那埵僧是迦留陀夷比丘
故出精犯此僧伽婆尸沙罪一罪不覆藏當
與六夜摩那埵誰諸長老忍迦留陀夷比丘
故出精犯此僧伽婆尸沙罪一罪不覆藏當
與六夜摩那埵者默然不忍便説是第二
羯磨第三更説大徳僧聽是迦留陀夷比丘
故出精犯此僧伽婆尸沙罪一罪不覆藏是
迦留陀夷比丘故出精犯此僧伽婆尸沙罪
一罪不覆藏從僧乞六夜摩那埵僧迦留陀
夷比丘故出精犯此僧伽婆尸沙罪一罪不
覆藏當與六夜摩那埵誰諸長老忍迦留陀
夷比丘故出精犯此僧伽婆尸沙罪一罪
不覆藏當與迦留陀夷比丘六夜摩那埵者
默然不忍便説是第三羯磨僧已忍與
迦留陀夷比丘犯此僧伽婆尸沙罪故出精
一罪不覆藏六夜摩那埵竟僧忍默然故是
事如是持是迦留陀夷比丘行六夜摩那
埵時已過爾所日爾所日未過是中故出精
更犯一僧伽婆尸沙罪不覆藏迦留陀夷語
諸比丘大徳我故出精犯一僧伽婆尸沙
罪不覆藏故從僧乞六夜摩那埵僧與我
六夜摩那埵我行六夜摩那埵時已爾所日
爾所日未過是中故出精更犯一僧伽婆尸
沙罪不覆藏今當云何諸比丘以是事白佛
佛語諸比丘汝等與迦留陀夷比丘行摩那
埵時故出精犯一僧伽婆尸沙罪不覆藏故
與作本日治若更有如是人亦應與作作
法者一心和合僧伽留陀夷比丘從坐起
偏袒右肩脱革屣胡跪合掌作是言大徳僧
憶念我迦留陀夷比丘故出精犯此僧伽婆
尸沙罪一罪不覆藏從僧乞六夜摩那埵僧
與我六夜摩那埵我行六夜摩那埵已爾所
日爾所日未過更犯一僧伽婆尸沙罪故出
精一罪不覆藏今從僧乞本日治僧與我迦
留陀夷比丘犯此僧伽婆尸沙罪故出精一
罪不覆藏僧當與我本日治憐愍故第二
大徳僧憶念我迦留陀夷比丘故出精犯此
僧伽婆尸沙罪一罪不覆藏從僧乞六夜摩
那埵僧與我六夜摩那埵我行六夜摩那埵
已爾所日爾所日未過更犯一僧伽婆尸沙
罪故出精一罪不覆藏今從僧乞本日治僧
我迦留陀夷比丘犯此僧伽婆尸沙罪故出
精一罪不覆藏僧當與我本日治憐愍故第
三更説大徳僧憶念我迦留陀夷比丘故出
精犯此僧伽婆尸沙罪一罪不覆藏從僧乞
六夜摩那埵僧與我六夜摩那埵我行六夜
摩那埵已爾所日爾所日未過更犯一僧伽
婆尸沙罪故出精一罪不覆藏今從僧乞本
日治僧我迦留陀夷比丘犯此僧伽婆尸沙
罪故出精一罪不覆藏僧當與我本日治憐
愍故
即時一比丘僧中唱言
大徳僧聽是迦留陀夷比丘犯此僧伽婆尸
沙罪故出精一罪不覆藏先已從僧乞六夜
摩那埵僧與六夜摩那埵行六夜摩那埵已
爾所日爾所日未過是中更犯此僧伽婆尸
沙罪故出精一罪不覆藏僧是迦留陀夷比
丘犯此僧伽婆尸沙罪故出精一罪不覆藏
從僧乞本日治若僧時到僧忍聽是迦留陀
夷比丘犯此僧伽婆尸沙罪故出精一罪不
覆藏僧今當與本日治如是白
大徳僧聽是迦留陀夷比丘犯此僧伽婆尸
沙罪故出精一罪不覆藏先已從僧乞六夜
摩那埵僧與六夜摩那埵行六夜摩那埵已
爾所日爾所日未過是中更犯此僧伽婆尸
沙罪故出精一罪不覆藏僧是迦留陀夷比
丘犯此僧伽婆尸沙罪故出精一罪不覆藏
從僧乞本日治僧伽留陀夷比丘犯僧伽婆
尸沙罪故出精一罪不覆藏僧今當與本日
治誰諸長老忍是迦留陀夷比丘犯此僧伽
婆尸沙罪故出精一罪不覆藏當與本日治
者默然若不忍便説是初羯磨第二更説
大徳僧聽是迦留陀夷比丘犯此僧伽婆尸
沙罪故出精一罪不覆藏先已從僧乞六夜
摩那埵僧與六夜摩那埵行六夜摩那埵已
爾所日爾所日未過是中更犯此僧伽婆尸
沙罪故出精一罪不覆藏僧是迦留陀夷比
丘犯此僧伽婆尸沙罪故出精一罪不覆藏
從僧乞本日治僧迦留陀夷比丘犯僧伽婆
尸沙罪故出精一罪不覆藏僧今當與本日
治誰諸長老忍是迦留陀夷比丘犯此僧伽
婆尸沙罪故出精一罪不覆藏當與本日治
者默然若不忍便説是第二羯磨第三更
説大徳僧聽是迦留陀夷比丘犯此僧伽婆
尸沙罪故出精一罪不覆藏先已從僧乞六
夜摩那埵僧與六夜摩那埵行六夜摩那埵
已爾所日爾所日未過是中更犯此僧伽婆
尸沙罪故出精一罪不覆藏僧是迦留陀夷
比丘犯此僧伽婆尸沙罪故出精一罪不覆
藏從僧乞本日治僧迦留陀夷比丘犯僧伽
婆尸沙罪故出精一罪不覆藏僧今當與本
日治誰諸長老忍是迦留陀夷比丘犯此僧
伽婆尸沙罪故出精一罪不覆藏當與本日
治者默然若不忍便説是第三羯磨僧已
與本日治竟迦留陀夷比丘犯此僧伽婆尸
沙罪故出精一罪不覆藏僧忍默然故是事
如是持迦留陀夷比丘中間犯一罪行本
日治行六夜摩那埵竟語諸比丘我當云
何諸比丘以是事白佛佛語諸比丘汝等當
與迦留陀夷比丘出罪中間犯一罪行本日
治行六夜摩那埵竟若更有如是人亦應與
出罪出罪法者一心和合僧是迦留陀夷比
丘從坐起偏袒右肩脱革屣胡跪合掌作是
言大徳僧憶念我迦留陀夷比丘故出精犯
此僧伽婆尸沙一罪不覆藏從僧乞六夜摩
那埵僧與我六夜摩那埵我行六夜摩那埵
時已爾所日爾所日未過中間更犯一罪我
先從僧乞本日治僧與我本日治迦留陀夷
比丘中間犯一罪得本日治行六夜摩那埵
竟今從僧乞出罪僧與我迦留陀夷比丘中
間犯一罪行本日治行六夜摩那埵竟當與
我出罪憐愍故
第二大徳僧憶念我迦留陀夷比丘故出精
犯此僧伽婆尸沙罪一罪不覆藏從僧乞
六夜摩那埵僧與我六夜摩那埵我行六夜
摩那埵時已爾所日爾所日未過中間犯一
罪我先從僧乞本日治僧與我本日治我迦
留陀夷比丘中間犯一罪行本日治行六
夜摩那埵竟今從僧乞出罪僧與我迦留
陀夷比丘中間犯一罪行本日治行六夜
摩那埵竟僧當與我出罪憐愍故第三大徳
僧憶念我迦留陀夷比丘故出精犯此僧
伽婆尸沙一罪不覆藏從僧乞六夜摩那埵
僧與我六夜摩那埵我行六夜摩那埵時已
爾所日爾所日未過中間犯一罪我先從僧
乞本日治僧與我本日治我迦留陀夷比丘
中間犯一罪行本日治行六夜摩那埵竟今
從僧乞出罪僧我迦留陀夷比丘中間犯一
罪行本日治行六夜摩那埵竟僧當與我
出罪憐愍故即時一比丘僧中唱大徳僧
聽是迦留陀夷比丘故出精犯此僧伽婆尸
沙罪不覆藏從僧乞六夜摩那埵僧與六
夜摩那埵僧中行六夜摩那埵時已爾所
日爾所日未過是中更犯一罪故出精犯
此僧伽婆尸沙罪一罪不覆藏從僧乞本日
治僧已與本日治是迦留陀夷比丘中間犯
一罪已行本日治已僧中行六夜摩那埵
竟今從僧乞出罪若僧時到僧忍聽僧是迦
留陀夷比丘中間犯一罪已行本日治已
僧中行六夜摩那埵竟僧今當與出罪如是
白
大徳僧聽是迦留陀夷比丘犯僧伽婆尸沙
罪故出精不覆藏先已從僧乞六夜摩那埵
僧與六夜摩那埵僧中行六夜摩那埵時已
爾所日爾所日未過是中間犯一僧伽婆尸
沙罪故出精不覆藏先已從僧乞本日治僧
與本日治是迦留陀夷比丘是中更犯一罪
行本日治僧中行六夜摩那埵竟從僧乞出
罪僧迦留陀夷比丘是中犯一罪行本日治
竟已行六夜摩那埵竟當與出罪誰諸長
老忍是迦留陀夷比丘是中犯一罪行本
日治行六夜摩那埵竟當與出罪者默然
若不忍便説是初羯磨
第二更説大徳僧聽是迦留陀夷比丘犯
僧伽婆尸沙罪故出精不覆藏先已從僧
乞六夜摩那埵僧與六夜摩那埵僧中行六
夜摩那埵時已爾所日爾所日未過是中間
犯一僧伽婆尸沙罪故出精不覆藏先已
從僧乞本日治僧與本日治是迦留陀夷比
丘是中更犯一罪行本日治僧中行六夜摩
那埵竟從僧乞出罪僧迦留陀夷比丘是
中犯一罪行本日治已行六夜摩那埵竟
當與出罪誰諸長老忍是迦留陀夷比丘是
中犯一罪行本日治行六夜摩那埵竟當與
出罪者默然若不忍便説是第二羯磨
第三更説大徳僧聽是迦留陀夷比丘犯僧
伽婆尸沙罪故出精不覆藏先已從僧乞六
夜摩那埵僧與六夜摩那埵僧中行六夜摩
那埵時已爾所日爾所日未過是中間犯一
僧伽婆尸沙罪故出精不覆藏先已從僧乞
本日治僧與本日治是迦留陀夷比丘是
中更犯一罪行本日治僧中行六夜摩那埵
竟從僧乞出罪僧迦留陀夷比丘是中犯一
罪行本日治行六夜摩那埵竟當與出罪
誰諸長老忍是迦留陀夷比丘是中犯一罪
行本日治行六夜摩那埵竟當與出罪者默
然若不忍便説是第三羯磨
僧已與迦留陀夷比丘出罪中間犯一罪行
本日治行六夜摩那埵竟僧忍默然故是
事如是持
佛在舍衞國爾時迦留陀夷比丘故出精犯
一僧伽婆尸沙罪覆藏語諸比丘諸長老我
迦留陀夷比丘故出精犯一僧伽婆尸沙罪
覆藏今當云何諸比丘以是事白佛佛語諸
比丘汝等當與迦留陀夷比丘故出精犯一
僧伽婆尸沙罪若干日覆藏隨覆藏日與作
別住若更有如是比丘僧亦應和合與作別
住如是應作一心和合僧迦留陀夷比丘從
坐起偏袒右肩脱革屣胡跪合掌作是言大
徳僧憶念我迦留陀夷比丘故出精犯一僧
伽婆尸沙罪覆藏我迦留陀夷比丘故出精
犯僧伽婆尸沙罪若干日覆藏隨覆藏日從
僧乞別住僧我迦留陀夷比丘故出精犯僧
伽婆尸沙罪隨覆藏日與我別住憐愍故」
第二更説大徳僧憶念我迦留陀夷比丘故
出精犯一僧伽婆尸沙罪覆藏我迦留陀夷
比丘故出精犯僧伽婆尸沙罪若干日覆藏
隨覆藏日從僧乞別住僧我迦留陀夷比丘
故出精犯僧伽婆尸沙罪隨覆藏日與我別
住憐愍故
第三更説大徳僧憶念我迦留陀夷比丘故
出精犯一僧伽婆尸沙罪覆藏我迦留陀夷
比丘故出精犯僧伽婆尸沙罪若干日覆藏
隨覆藏日從僧乞別住僧我迦留陀夷比丘
故出精犯僧伽婆尸沙罪隨覆藏日與我別
住憐愍故
即時一比丘應僧中唱言大徳僧聽是迦留
陀夷比丘故出精犯此僧伽婆尸沙罪一罪
覆藏是迦留陀夷比丘故出精犯此僧伽婆
尸沙罪一罪若干日覆藏從僧乞別住法若
僧時到僧忍聽是迦留陀夷比丘故出精犯
此僧伽婆尸沙罪一罪若干日覆藏與別住
法如是白
大徳僧聽是迦留陀夷比丘故出精犯此僧
伽婆尸沙罪一罪覆藏是迦留陀夷比丘故
出精犯此僧伽婆尸沙罪一罪若干日覆藏
從僧乞別住法僧迦留陀夷比丘故出精犯
此僧伽婆尸沙罪一罪若干日覆藏當與別
住誰諸長老忍迦留陀夷比丘故出精犯此
僧伽婆尸沙罪一罪若干日覆藏今與別住
者默然若不忍便説是初羯磨
第二更説大徳僧聽是迦留陀夷比丘故出
精犯此僧伽婆尸沙罪一罪覆藏是迦留陀
夷比丘故出精犯此僧伽婆尸沙罪一罪若
干日覆藏從僧乞別住僧迦留陀夷比丘故
出精犯此僧伽婆尸沙罪一罪若干日覆藏
當與別住誰諸長老忍迦留陀夷比丘故出
精犯此僧伽婆尸沙罪一罪若干日覆藏今
與別住者默然若不忍便説是第二羯磨」
第三更説大徳僧聽是迦留陀夷比丘故出
精犯此僧伽婆尸沙罪一罪覆藏是迦留陀
夷比丘故出精犯此僧伽婆尸沙罪一罪若
干日覆藏從僧乞別住僧迦留陀夷比丘故
出精犯此僧伽婆尸沙罪一罪若干日覆藏
當與別住誰諸長老忍迦留陀夷比丘故出
精犯此僧伽婆尸沙罪一罪若干日覆藏今
與別住者默然若不忍便説是第三羯磨
僧與迦留陀夷比丘犯此僧伽婆尸沙罪一
罪若干日覆藏與別住竟僧忍默然故是事
如是持
是迦留陀夷比丘行若干日覆藏別住竟語
諸比丘言諸長老我當云何諸比丘以是事
白佛佛語諸比丘汝等當與迦留陀夷比
丘六夜摩那埵犯此僧伽婆尸沙罪故出精
一罪若干日覆藏已僧中行別住當與六夜
摩那埵若更有如是人亦應與作六夜摩那
埵作法者一心和合僧是迦留陀夷比丘從
坐起偏袒右肩脱革屣胡跪合掌作是言大
徳僧憶念我迦留陀夷比丘故出精犯此僧
伽婆尸沙罪一罪若干日覆藏我先已僧
中乞別住僧已與我別住我已僧中行別住
我迦留陀夷比丘犯此僧伽婆尸沙罪故出
精一罪若干日覆藏僧中行別住竟今從僧
乞六夜摩那埵僧我迦留陀夷比丘犯此僧
伽婆尸沙罪故出精一罪若干日覆藏已僧
中行別住竟僧當與我六夜摩那埵隣愍故
如是三説
即時一比丘僧中唱言大徳僧聽是迦留陀
夷比丘犯此僧伽婆尸沙罪故出精一罪若
干日覆藏先已從僧乞別住僧與別住已僧
中行別住今從僧乞六夜摩那埵是迦留陀
夷比丘犯此僧伽婆尸沙罪故出精一罪若
干日覆藏已僧中行別住竟從僧乞六夜摩
那埵若僧時到僧忍聽僧是迦留陀夷比丘
犯此僧伽婆尸沙罪故出精一罪若干日覆
藏已僧中行別住竟僧今當與六夜摩那
埵如是白大徳僧聽是迦留陀夷比丘犯此
僧伽婆尸沙罪故出精一罪若干日覆藏先
已從僧乞若干日別住僧與若干日別住已
僧中行若干日別住竟是迦留陀夷比丘犯
此僧伽婆尸沙罪故出精一罪若干日覆藏
僧中行別住竟今從僧乞六夜摩那埵僧迦
留陀夷比丘犯此僧伽婆尸沙罪故出精一
罪若干日覆藏已僧中行若干日別住竟僧
當與六夜摩那埵誰諸長老忍是迦留陀夷
比丘犯此僧伽婆尸沙罪故出精一罪若干
日覆藏已行若干日別住竟僧今當與六夜
摩那埵者默然不忍便説是初羯磨如是
應三説
僧已與迦留陀夷比丘犯此僧伽婆尸沙罪
故出精一罪若干日覆藏與別住竟與六夜
摩那埵僧忍默然故是事如是持
是迦留陀夷比丘僧中行若干日覆藏別住六
夜摩那埵竟語諸比丘言諸長老我當云何
諸比丘以是事白佛佛語諸比丘汝等當與
迦留陀夷比丘出罪若干日覆藏別住竟僧
與六夜摩那埵竟若更有如是比丘亦應與
作作法者一心和合僧是迦留陀夷比丘從
坐起偏袒右肩脱革屣胡跪合掌作是言大
徳僧憶念我迦留陀夷比丘故出精犯此僧
伽婆尸沙罪一罪若干日覆藏我先已僧中
乞若干日覆藏別住僧與我若干日覆藏別
住我僧中行若干日覆藏別住我僧中行若
干日覆藏別住竟從僧乞六夜摩那埵僧與
我六夜摩那埵我僧中行六夜摩那埵我迦
留陀夷比丘故出精犯此僧伽婆尸沙罪一
罪若干日覆藏僧中行若干日別住竟僧中
行六夜摩那埵竟今從僧乞出罪我迦留陀
夷比丘故出精犯此僧伽婆尸沙罪一罪若
干日覆藏已行若干日別住竟僧中行六夜
摩那埵竟僧當與我出罪憐愍故如是三説」
即時一比丘僧中唱言大徳僧聽是迦留陀
夷比丘故出精犯此僧伽婆尸沙罪一罪覆
藏先已從僧乞若干日覆藏別住僧與若干
日覆藏別住已僧中行若干日覆藏別住已
僧中行若干日覆藏別住竟僧中乞六夜摩
那埵僧與六夜摩那埵已僧中行六夜摩那
埵竟是迦留陀夷比丘故出精犯此僧伽婆
尸沙罪一罪覆藏已僧中行若干日覆藏別
住竟僧中行六夜摩那埵竟從僧乞出罪若
僧時到僧忍聽僧是迦留陀夷比丘故出精
犯此僧伽婆尸沙罪一罪覆藏已僧中行若
干日覆藏別住竟已僧中行六夜摩那埵竟
僧今與出罪如是白大徳僧聽是迦留陀夷
比丘故出精犯此僧伽婆尸沙罪一罪覆藏
先已從僧乞若干日覆藏別住僧與若干日
覆藏別住已僧中行若干日覆藏別住已僧
中行若干日覆藏別住竟僧中乞六夜摩那
埵僧與六夜摩那埵已行六夜摩那埵竟是
迦留陀夷比丘故出精犯此僧伽婆尸沙罪
一罪覆藏已僧中行若干日覆藏別住竟僧
中行六夜摩那埵竟今從僧乞出罪僧迦留
陀夷比丘故出精犯此僧伽婆尸沙罪一罪
覆藏已行若干日覆藏別住竟已僧中行六
夜摩那埵竟僧當與出罪誰諸長老忍是迦
留陀夷比丘故出精犯此僧伽婆尸沙罪一
罪覆藏已行若干日覆藏別住竟僧中行六
夜摩那埵竟僧今當與出罪者默然若不忍
便説是初羯磨如是三説僧已與迦留陀夷
比丘出罪犯此僧伽婆尸沙罪一罪覆藏已
行若干日覆藏別住竟僧中行六夜摩那埵
竟僧忍默然故是事如是持
佛在舍衞國爾時迦留陀夷比丘故出精犯
此僧伽婆尸沙罪一罪覆藏語諸比丘我迦
留陀夷故出精犯僧伽婆尸沙罪一罪覆藏
我當云何諸比丘以是事白佛佛語諸比丘
汝等與迦留陀夷比丘故出精犯此僧伽婆
尸沙罪一罪覆藏隨覆藏日與別住若更有
如是人亦應與作作法者一心和合僧迦
留陀夷比丘從坐起偏袒右肩脱革屣胡跪
合掌作是言大徳僧憶念我迦留陀夷比丘
故出精犯此僧伽婆尸沙罪一罪覆藏我
迦留陀夷故出精犯此僧伽婆尸沙罪一罪
覆藏隨覆藏日從僧乞別住僧與我迦留陀
夷比丘故出精犯此僧伽婆尸沙罪一罪覆
藏隨覆藏日與我別住憐愍故如是三乞」
即時一比丘僧中唱言大徳僧聽是迦留
陀夷比丘故出精犯此僧伽婆尸沙罪一罪
覆藏是迦留陀夷比丘故出精犯此僧伽婆
尸沙罪一罪覆藏隨覆藏日從僧乞別住
若僧時到僧忍聽僧是迦留陀夷比丘故出
精犯此僧伽婆尸沙罪一罪覆藏隨覆
藏日僧當與別住如是白
大徳僧聽是迦留陀夷比丘故出精犯此僧
伽婆尸沙罪一罪覆藏是迦留陀夷比丘故
出精犯僧伽婆尸沙罪一罪覆藏隨覆藏日
從僧乞別住僧迦留陀夷比丘故出精犯此
僧伽婆尸沙罪一罪覆藏隨覆藏日當與別
住誰諸長老忍是迦留陀夷比丘故出精犯
此僧伽婆尸沙罪一罪覆藏隨覆藏日與別
住者默然若不忍便説是初羯磨如是三
説僧已與迦留陀夷比丘故出精犯此僧伽
婆尸沙罪一罪覆藏隨覆藏日與別住竟
僧忍默然故是事如是持
迦留陀夷比丘隨覆藏日行別住竟語諸比
丘我當云何諸比丘以是事白佛佛語諸比
丘汝等與迦留陀夷比丘故出精犯僧伽婆
尸沙罪一罪覆藏隨覆藏日行別住竟與作
六夜摩那埵若更有如是比丘亦應與六夜
摩那埵作法者一心和合僧迦留陀夷比丘
從坐起偏袒右肩脱革屣胡跪合掌作是言
大徳僧憶念我迦留陀夷比丘故出精犯此
僧伽婆尸沙罪一罪覆藏隨覆藏日從僧乞
別住僧隨覆藏日與我別住我已僧中隨覆
藏日行別住我迦留陀夷比丘故出精犯此
僧伽婆尸沙罪一罪覆藏隨覆藏日行別住
竟今從僧乞六夜摩那埵僧我迦留陀夷比
丘故出精犯此僧伽婆尸沙罪一罪覆藏隨
覆藏日行別住竟僧當與六夜摩那埵憐愍
故如是應三乞
即時一比丘僧中唱言大徳僧聽是迦留陀
夷比丘故出精犯此僧伽婆尸沙罪一罪覆
藏隨覆藏日從僧乞別住僧隨覆藏日與
別住已僧中隨覆藏日行別住竟是迦留陀
夷比丘故出精犯此僧伽婆尸沙罪一罪覆
藏隨覆藏日行別住竟今從僧乞六夜摩那
埵若僧時到僧忍聽僧是迦留陀夷比丘故
出精犯僧伽婆尸沙罪一罪覆藏隨覆藏
日行別住竟當與六夜摩那埵如是白
大徳僧聽是迦留陀夷比丘故出精犯此僧
伽婆尸沙罪一罪覆藏隨覆藏日從僧乞別
住僧隨覆藏日與別住已僧中隨覆藏日行
別住是迦留陀夷比丘故出精犯此僧伽婆
尸沙罪一罪覆藏隨覆藏日行別住竟從僧
乞六夜摩那埵僧是迦留陀夷比丘故出精
犯此僧伽婆尸沙罪一罪覆藏隨覆藏日行
別住竟僧當與六夜摩那埵誰諸長老忍是
迦留陀夷比丘故出精犯此僧迦婆尸沙罪
一罪覆藏隨覆藏日行別住竟今僧當與六
夜摩那埵者默然若不忍便説是初羯磨如
是三説
僧已與是迦留陀夷比丘故出精犯此僧伽
婆尸沙罪一罪覆藏隨覆藏日行別住竟與
六夜摩那埵僧忍默然故是事如是持
迦留陀夷比丘僧中行六夜摩那埵時已爾
所日爾所日未過更故出精犯僧伽婆尸沙
罪一罪不覆藏語諸比丘諸長老我迦留陀
夷比丘故出精犯此僧伽婆尸沙罪一罪不
覆藏行六夜摩那埵時已爾所日爾所日未
過更故出精犯此僧伽婆尸沙罪一罪不覆
藏我當云何諸比丘以是事白佛佛語諸比
丘汝等當與迦留陀夷比丘故出精犯此僧
伽婆尸沙罪一罪不覆藏當與本日治若更
有如是比丘亦應作本日治作法者一心和
合僧是迦留陀夷比丘從坐起偏袒右肩脱
革屣胡跪合掌作是言大徳僧憶念我迦留
陀夷比丘故出精犯此僧伽婆尸沙罪一罪
覆藏隨覆藏日從僧乞別住僧隨覆藏日與
我別住我隨覆藏日僧中行別住隨覆藏日
僧中行別住竟從僧乞六夜摩那埵僧已與
六夜摩那埵我僧中行六夜摩那埵時已爾
所日爾所日未過更故出精犯此僧伽婆尸
沙罪一罪不覆藏僧我迦留陀夷比丘故出
精犯此僧伽婆尸沙罪一罪不覆藏今從僧
乞本日治僧我迦留陀夷比丘故出精犯此
僧伽婆尸沙罪一罪不覆藏僧當與我本日
治憐愍故如是三説
即時一比丘僧中唱言大徳僧聽是迦留陀
夷比丘故出精犯此僧伽婆尸沙罪一罪覆
藏隨覆藏日從僧乞別住僧隨覆藏日與我
別住已僧中隨覆藏日行別住僧中隨覆藏
日行別住竟從僧乞六夜摩那埵僧與六夜
摩那埵僧中行六夜摩那埵時已爾所日爾
所日未過更故出精犯此僧伽婆尸沙罪一
罪不覆藏是迦留陀夷比丘故出精犯此僧
伽婆尸沙罪一罪不覆藏從僧乞本日治若
僧時到僧忍聽僧是迦留陀夷比丘故出精
犯此僧伽婆尸沙罪當與本日治如是白
大徳僧聽是迦留陀夷比丘故出精犯此僧
伽婆尸沙罪一罪覆藏先以隨覆藏日從
僧乞別住僧隨覆藏日與別住已僧中隨覆
藏日行別住僧中隨覆藏日行別住竟從僧
乞六夜摩那埵僧與六夜摩那埵僧中行六
夜摩那埵僧中行六夜摩那埵時已爾所
日爾所日未過更故出精犯此僧伽婆尸沙
罪一罪不覆藏是迦留陀夷比丘故出精犯
此僧伽婆尸沙罪一罪不覆藏從僧乞本日
治僧是迦留陀夷比丘故出精犯此僧伽婆
尸沙罪一罪不覆藏從僧乞本日治僧是
迦留陀夷比丘故出精犯僧伽婆尸沙罪一
罪不覆藏僧與本日治誰諸長老忍是迦留
陀夷比丘故出精犯此僧伽婆尸沙罪一罪
不覆藏從僧乞本日治迦留陀夷比丘故
出精犯此僧伽婆尸沙罪一罪不覆藏與本
日治者默然若不忍便説是初羯磨如是
三説
僧已與本日治迦留陀夷比丘故出精犯僧
伽婆尸沙罪一罪不覆藏與本日治竟僧忍
默然故是事如是持
是迦留陀夷比丘中間犯罪得本日治先罪
行別住竟僧中行六夜摩那埵竟語諸比丘
長老我當云何諸比丘以是事白佛佛語諸
比丘汝等與迦留陀夷比丘出罪中間犯罪
得本日治先罪行別住竟僧中行六夜摩那
埵竟與出罪若更有如是比丘亦應作出罪
出罪法者一心和合僧是迦留陀夷比丘從
坐起偏袒右肩脱革屣胡跪合掌作是言大
徳僧憶念我迦留陀夷比丘故出精犯僧伽
婆尸沙罪一罪覆藏隨覆藏日從僧乞別住
僧隨覆藏日與我別住我隨覆藏日僧中行
別住隨覆藏日僧中行別住竟從僧乞六夜
摩那埵僧已與我六夜摩那埵我僧中行六
夜摩那埵時已爾所日爾所日未過中間故
出精犯此僧伽婆尸沙罪一罪不覆藏從僧
乞本日治僧與我本日治我迦留陀夷比丘
中間犯罪行本日治先罪行別住竟行六夜
摩那埵竟今從僧乞出罪僧我迦留陀夷比
丘中間犯罪行本日治先罪行別住行六夜
摩那埵竟與我出罪憐愍故如是三説
即時一比丘僧中唱言大徳僧聽是迦留陀
夷比丘故出精犯僧伽婆尸沙罪一罪覆藏
隨覆藏日從僧乞別住僧隨覆藏日與別住
已僧中隨覆藏日行別住僧中隨覆藏日行
別住竟從僧乞六夜摩那埵僧與六夜摩那
埵僧中行六夜摩那埵時已爾所日爾所日
未過中間故出精犯僧伽婆尸沙罪一罪
不覆藏從僧乞本日治僧與本日治迦留陀
夷比丘中間犯罪行本日治先罪行別住竟
行六夜摩那埵竟從僧乞出罪若僧時到僧
忍聽迦留陀夷比丘中間犯罪行本日治先
罪行別住竟行六夜摩那埵竟僧當與出罪
如是白大徳僧聽是迦留陀夷比丘故出
精犯僧伽婆尸沙罪一罪覆藏隨覆藏日
從僧乞別住僧隨覆藏日與別住已僧中
隨覆藏日行別住僧中隨覆藏日行別住竟
從僧乞六夜摩那埵僧與六夜摩那埵僧
中行六夜摩那埵時已爾所日爾所日未過
更故出精犯僧伽婆尸沙罪一罪不覆藏
從僧乞本日治僧中行本日治是迦留陀
夷比丘中間犯罪行本日治先罪行別住
竟僧中行六夜摩那埵竟從僧乞出罪僧
迦留陀夷比丘中間犯罪行本日治先罪行
別住竟僧中行六夜摩那埵竟當與出罪
誰諸長老忍迦留陀夷比丘中間犯罪行本
日治先罪行別住竟僧中行六夜摩那埵竟
與出罪者默然若不忍便説是初羯磨如
是三説
僧已與迦留陀夷比丘出罪中間犯罪行本
日治先罪行別住竟僧中行六夜摩那埵
竟僧忍默然故是事如是持
佛在舍衞國爾時迦留陀夷比丘犯種種僧
伽婆尸沙罪第一犯故出精一夜覆藏第二
犯觸女人身二夜覆藏第三與女人麁惡語
三夜覆藏第四讃歎己身供養四夜覆藏第
五犯媒嫁五夜覆藏語諸比丘我當云何諸
比丘以是事白佛佛語諸比丘應與是人五
夜別住羯磨行別住竟與六夜摩那埵行摩
那埵竟與出罪羯磨
佛在舍衞國爾時有一比丘犯種種僧伽婆
尸沙罪覆藏第一犯故出精犯一僧伽婆尸
沙罪一夜覆藏第二犯觸女人二夜覆藏第
三犯與女人麁惡語三夜覆藏第四犯讃歎
己身供養四夜覆藏第五犯行媒嫁五夜覆
藏第六犯無主自爲身作房六夜覆藏第七
犯有主自爲身作大房舍七夜覆藏第八無
根波羅夷法謗餘比丘八夜覆藏第九犯取
小片事作波羅夷法謗餘比丘九夜覆藏第
十破和合僧勤求方便十夜覆藏第十一犯
助破和合僧十一夜覆藏第十二犯汚他家
行惡行十二夜覆藏第十三犯戻語十三夜
覆藏以上事語諸比丘我當云何諸比丘以
是事白佛佛語諸比丘汝等應與是人十三
日別住別住竟與六夜摩那埵六夜摩那埵
竟與出罪羯磨八法中苦
切羯磨竟
十誦律卷第三十二八法卷第四

十誦律卷第三十三第五誦之五
　後秦北印度三藏弗若多羅譯　
八法中僧殘悔法之餘丹本云八法中
順行法第五
佛在王舍城爾時六群比丘犯罪同相似同
未淨同未脱同未起同出界外與餘比丘作別
住摩那埵本日治出罪犯罪同相似同未淨
同未脱同未起同入界内受清淨比丘隨上
座起迎禮拜合掌供養是中有比丘少欲知
足行頭陀聞是事心不喜作是言云何名比
丘犯罪同相似同未淨同未脱同未起同出
界外與餘比丘作別住六夜摩那埵本日治出
罪犯罪同相似同未淨同未脱同未起同入
界内受清淨比丘隨上座起迎禮拜合掌供
養如是訶已向佛廣説佛以是事集比丘僧
已知而故問六群比丘汝等實作是事不答
言實作世尊佛種種因縁呵責云何名比丘
犯罪同相似同未淨同未脱同未起同出界
外與餘比丘作別住六夜摩那埵本日治出
罪犯罪同相似同未淨同未脱同未起同入界
内受住戒比丘隨上座起迎禮拜合掌供養
種種呵已語諸比丘從今行別住人作第四
人不應作別住羯磨若行別住竟人作第
四人亦不應作別住羯磨若行摩那埵人作
第四人不應作別住羯磨若行摩那埵竟人
作第四人不應作別住羯磨若不共住人
作第四人不應作別住羯磨極少清淨同見
四比丘得作別住羯磨從今行別住人作
第四人不應作摩那埵羯磨若行別住竟人
行摩那埵人行摩那埵竟人不共住人作第
四人皆不應作摩那埵極少清淨同見四比
丘得作摩那埵羯磨從今行別住人作第
四人不應作本日治羯磨行別住竟人行
摩那埵人行摩那埵竟人不共住人作第四
人皆不應作本日治羯磨極少清淨同見四
比丘得作本日治羯磨從今行別住人作
第二十人不應作出罪羯磨若行別住竟
人行摩那埵羯磨人行摩那埵竟人不共
住人作第二十人不應作出罪羯磨極少
清淨同見二十比丘得作出罪羯磨若比丘
自有罪不得受他除罪從今説別住人行
法是別住人應當學別住人法不應受住戒
比丘隨上座迎送禮拜合掌恭敬供養衣鉢臥
具洗手洗脚洗手洗脚水拭脚脚机若不病
不應受他按摩供養行別住人不得共住戒
比丘同一床坐不得好床上坐若住戒比丘
行別住人不應坐若二別住人不得共同一
床坐何況多不得在住戒比丘經行處行不
得與住戒比丘共一經行處行不得好經行
處行不得在清淨比丘前經行二別住人不
得共同一經行處行何況多別住人有客比
丘來應向説己所犯罪布薩時應入僧中三
自説罪若病應遣使到僧中白言某別住人
病不得來僧當知別住人不得受他懺悔不
應與他受具戒不應與他作依止不應畜沙
彌不應受教誡比丘尼羯磨若先受不應
教誡不應重犯罪不應作相似罪不應作
過是罪不應呵羯磨不應呵羯磨人不應從
清淨比丘乞聽不應言我當出汝罪不應違
逆清淨比丘不應遮布薩自恣及諸羯磨不
應出清淨比丘罪不應令他憶念罪不應相
言應心悔折伏柔軟恭敬應在清淨比丘後
行在下行坐若僧次第差會應隨上座次第
受應隨上座次第滿鉢水應隨上座次第受
雨浴衣應隨上座次第坐自恣不應以是心
語清淨比丘與我迎食分恐人知我見我罪
故諸別住人共飮食時隨上座次第坐應與
諸別住人最下房舍下臥具卑下座處諸別
住人若多隨上座次第與房舍臥具坐處行
別住人不應作前行比丘入他舍作後行者
隨意二別住人有比丘住處無比丘不應住
無比丘無住處不應住若行別住人與行別住
竟人若行別住人與行摩那埵人若行別住
人與行摩那埵竟人若行別住人與不共住
人有比丘住處無比丘不應住無比丘無住
處亦不應住行別住人不應共清淨比丘一
覆住處住不應共一覆非住處住若行別住
人與別住竟人若別住人與行摩那埵人若
別住人與行摩那埵竟人若別住人與不共
住人不應共一覆住處住不應共一覆非住
處住若別住人欲行時先思惟我今日行當
到前比丘住處不若知能到便去若不去者
即失是一夜若不及行是法者應作是念我
不及行是事應作是言我應行別住摩那埵
法小停我不及作長老憂波離問佛行別
住人行摩那埵人若有因縁不及行是事應
聽停幾夜佛言應聽二十五夜從今行別住
人作第四人不應作別住羯磨若二別住人
二清淨人亦不得作別住羯磨若三別住人
一清淨人一切別住人不得作別住羯磨極
少四清淨共住同見比丘得作別住羯磨從
今行別住竟人作第四人不得作別住羯磨
若二別住竟人二清淨人若三別住竟人一
清淨人若一切別住竟人皆不得作別住羯
磨極少四清淨共住同見比丘得作別住羯
磨從今若行摩那埵人作第四人不得作別
住羯磨二行摩那埵人二清淨人若三行摩
那埵人一清淨人若一切行摩那埵人皆不
得作別住羯磨極少四清淨共住同見比丘
得作別住羯磨從今若行摩那埵竟人作第
四人不應作別住羯磨若二行摩那埵竟人
二清淨人若三行摩那埵竟人一清淨人若
一切摩那埵竟人皆不得作別住羯磨極少
四清淨共住同見比丘得作別住羯磨從今
不共住人作第四人不應作別住羯磨若二
不共住人二清淨人若三不共住人一清淨
人若一切不共住人皆不應作極少清淨同
見四比丘應作別住羯磨從今若別住人作
第四人不應作摩那埵羯磨若二別住人二
清淨人若三別住人一清淨人若一切別住
人皆不應作摩那埵羯磨極少四清淨共住
同見比丘得作摩那埵羯磨從今若別住竟
人作第四人不應作摩那埵羯磨若二別住
竟人二清淨人若三別住竟人一清淨人若
一切別住竟人皆不應作摩那埵羯磨極少
四清淨共住同見比丘得作摩那埵羯磨從
今行摩那埵人作第四人不應作摩那埵羯
磨若二摩那埵人二清淨人若三摩那埵人
一清淨人若一切摩那埵人皆不應作摩那
埵羯磨極少四清淨共住同見比丘得作摩
那埵羯磨從今若行摩那埵竟人作第四人
不應作摩那埵羯磨若二行摩那埵竟人二
清淨人若三行摩那埵竟人一清淨人若一
切行摩那埵竟人皆不應作摩那埵羯磨極
少四清淨共住同見比丘得作摩那埵羯磨
從今不共住人作第四人不應作摩那埵羯
磨若二不共住人二清淨人若三不共住人
一清淨人若一切不共住人皆不應作摩那
埵羯磨極少四清淨同見比丘應作摩那埵
羯磨從今別住人作第四人不應作本日治
羯磨若二別住人二清淨人若三別住人一
清淨人若一切別住人皆不應作本日治羯
磨從今若別住竟人作第四人不應作本日
治羯磨若二別住竟人二清淨人若三別住
竟人一清淨人若一切別住竟人皆不應作
本日治羯磨從今行摩那埵人作第四人不
應作本日治羯磨若二行摩那埵人二清淨
人若三行摩那埵人一清淨人若一切行
摩那埵人皆不應作本日治羯磨極少四清
淨共住同見比丘得作本日治羯磨從今行
摩那埵竟人作第四人不應作本日治羯磨
若二摩那埵竟人二清淨人若三摩那埵竟
人一清淨人若一切摩那埵竟人皆不應作
本日治羯磨從今不共住人作第四人不應
作本日治羯磨若二不共住人二清淨人若
三不共住人一清淨人若一切不共住人皆
不應作本日治羯磨極少四清淨同見比丘
應作本日治羯磨從今別住人作第四人不
得是衆中行別住若二別住人二清淨人若
三別住人一清淨人若一切別住人皆不應
是衆中行別住極少四清淨同見比丘應是
中行別住從今行別住竟人作第四人是衆
中不得行別住若二別住竟人二清淨人若
三別住竟人一清淨人若一切別住竟人皆
不得是衆中行別住極少四清淨同見比丘
是中得行別住從今行摩那埵人作第四人
不應是衆中行別住若二摩那埵人二清淨
人若三摩那埵人一清淨人若一切摩那埵
人不應是衆中行別住從今若摩那埵竟人
作第四人不應是衆中行別住若二摩那埵
竟人二清淨人若三摩那埵竟人一清淨人
若一切摩那埵竟人皆不應是衆中行別住
極少四清淨同見比丘應是衆中行別住從
今不共住人作第四人不應是衆中行別住
若二不共住人二清淨人若三不共住人一
清淨人若一切不共住人皆不應是衆中行
別住極少四清淨同見比丘應是衆中行別
住從今行別住人作第四人不應是衆中行
摩那埵若二別住人二清淨人若三別住人
一清淨人若一切別住人皆不應是衆中行
摩那埵極少四清淨同見比丘應是衆中行
摩那埵從今別住竟人作第四人不應是衆
中行摩那埵若二別住竟人二清淨人若三
別住竟人一清淨人若一切別住竟人皆不
應是衆中行摩那埵極少四清淨同見比丘
應是衆中行摩那埵從今行摩那埵人作
第四人不應是衆中行摩那埵若二摩那埵
人二清淨人若三摩那埵人一清淨人
若一切摩那埵人皆不應是衆中行摩那埵
從今行摩那埵竟人作第四人不應是衆中
行摩那埵若二摩那埵竟人二清淨人若
三摩那埵竟人一清淨人若一切摩那埵
竟人皆不應是衆中行摩那埵極少四清
淨同見比丘應是衆中行摩那埵從今不
共住人作第四人不應是衆中行摩那埵若
二不共住人二清淨人若三不共住人一清
淨人若一切不共住人皆不應是衆中行摩
那埵極少四清淨同見比丘應是衆中行摩
那埵從今行別住人作第四人不應是衆中
行本日治若二別住人二清淨人若三別住
人一清淨人若一切別住人皆不應是衆中
行本日治從今行別住竟人作第四人不應
是衆中行本日治若二別住竟人二清淨人
若三別住竟人一清淨人若一切別住竟人
不應是衆中行本日治極少四清淨同見比
丘應是衆中行本日治從今行摩那埵人作
第四人不應是衆中行本日治若二摩那埵
人二清淨人若三摩那埵人一清淨人若
一切摩那埵人皆不應是衆中行本日治從
今行摩那埵竟人作第四人不應是衆中行
本日治若二摩那埵竟人二清淨人若三摩
那埵竟人一清淨人若一切摩那埵竟人皆
不應是衆中行本日治極少四清淨同見比
丘應是衆中行本日治從今不共住人作第
四人不應是衆中行本日治若二不共住人
二清淨人若三不共住人一清淨人若一切
不共住人皆不應是衆中行本日治極少四
清淨同見比丘應是衆中行本日治從今別
住人作第二十人不應作出罪羯磨若二別
住人十八清淨人若三別住人十七清淨人
若四別住人十六清淨人若五別住人十五
清淨人六別住人十四清淨人七別住人十
三清淨人八別住人十二清淨人九別住人
十一清淨人若十別住人十清淨人十一別
住人九清淨人若十二別住人八清淨人若
十三別住人七清淨人若十四別住人六清
淨人若十五別住人五清淨人十六別住人
四清淨人十七別住人三清淨人十八別住
人二清淨人若十九別住人一清淨人若
一切別住人皆不應作出罪羯磨極少二十
清淨同見比丘得作出罪羯磨從今別住竟
人作第二十人行摩那埵人作第二十人若
行摩那埵竟人作第二十人若不共住人作
第二十人皆不應作出罪羯磨從今二別住
竟人十八清淨人乃至一切不共住人亦如
是極少二十清淨同見比丘應作出罪羯磨
八法中順行
法第五竟
八法中遮法第六
佛在瞻波國爾時世尊十五日布薩時在衆
僧前敷座處坐觀諸比丘心觀諸比丘心已
初夜默然入定爾時有一比丘從坐起偏袒
右肩右膝著地合掌白佛言世尊初夜分過
佛及僧坐久願世尊説波羅提木叉佛時默
然至中夜分是比丘第二從坐起偏袒右肩
合掌白佛言世尊初夜已過中夜又過佛及
僧坐久願世尊説波羅提木叉佛故默然至
後夜是比丘第三從坐起偏袒右肩合掌白
佛言世尊初夜分過中夜亦過後夜分多過
東方欲動佛及僧坐久願世尊説波羅提木
叉爾時佛語是比丘我衆不清淨時長老目
連在衆中坐便作是念佛爲誰故作是言我
衆不清淨我當入定觀之佛爲誰故乃説是
語即便入定觀一切衆心如是觀時見佛所
爲不清淨比丘尋從定起詣是比丘所捉臂
拽出語言癡人汝遠去滅去永離比丘法
汝今僧中末後共住時目連驅比丘出已閉
門下橝往詣佛所頭面禮佛足却坐一面白
佛言世尊佛所説衆不清淨比丘我已驅出
語言癡人遠去滅去永離比丘法汝今僧中
末後共住世尊初夜已過中夜亦過後夜多
過東方欲動佛及僧坐久願世尊説波羅提
木叉佛語目連是癡人得大重罪惱佛及僧
故目連若佛於不淨衆中説波羅提木叉
者是不清淨人頭破七分目連從今汝等當
自説波羅提木叉佛不復爲汝等説目連譬
如大海漸漸深廣佛法亦如是次第結戒次
第立制次第教學目連若我法中次第結戒
次第立制次第教學是我法中希有目連譬
如大海不越常限我法亦如是若比丘比丘
尼優婆塞優婆夷乃至失命因縁護戒不缺
目連若我法中所可制戒若比丘比丘尼優
婆塞優婆夷乃至失命因縁不越戒是我法
中希有目連譬如大海深廣深廣無量佛法
亦如是深義無量目連若佛法義深廣深廣
無量是我法中希有目連譬如大海淳一醎
味佛法亦如是淳一解脱味目連若佛法淳
一解脱味者是我法中希有目連譬如大海
大衆生住處摩竭魚黿鼉婆留耆魚提麑魚
提麑耆羅魚此等在海中未足爲奇有百由
旬身者二百三百乃至七百由延身此等衆
生處海中亦未爲奇目連佛法海中大人住
處亦如是大人者若阿羅漢向阿羅漢若阿
那含向阿那含若斯陀舍向斯陀舍若須
陀洹向須陀和目連佛法大海中大人所
住若阿羅漢乃至向須陀洹是我法中希有
目連譬如大海多寶無量寶種種積滿諸寶
者金銀眞珠硨渠瑪瑙琉璃摩尼珠貝珊瑚
樓枝等目連佛法海亦如是多寶無量寶種
種積滿所謂四念處四正勤四如意足五根
五力七覺八正道目連若佛法中多寶無量
寶種種積滿四念處四正勤四如意足五根
五力七覺八道是我法中希有目連譬如大
海清淨不宿臭屍若有臭屍風吹上岸目連
如來法海清淨亦如是不宿臭屍臭屍者所
謂破戒人也心樂惡法内爛外流非梵行自
説梵行非沙門自言沙門是名臭屍如是等
人雖常隨衆而實遠離佛法清淨不宿臭屍
是我法中希有目連譬如大海閻浮提界四
大河流入所謂恒河流夜摩那河婆羅河阿
醯羅婆提摩馱河流入大海有龍力出水及
澍洪雨如車軸下受如是水海不増不減
佛法中亦如是刹利種以信出家剃除鬚髮
服三法衣得證不壞心解脱不増不減如是
若婆羅門種違舍種首陀羅種以信出家剃
除鬚髮服三法衣得不壞證心解脱無増無
減目連若佛法中有刹利種乃至首陀羅種
以信出家得不壞心解脱不増不減是我法
中希有佛説是已語諸比丘從今汝等自共
説戒如來不復爲汝等説爾時佛不復説戒
故諸比丘説戒時有來者有不來者坐中
比丘有犯罪者諸比丘以是事白佛佛言布
薩説波羅提木叉時一切比丘應來若有因
縁者應當與欲清淨中有犯戒者應遮時諸
比丘有欲遮者有不欲遮者佛言欲遮者應
遮不欲者不應強遮諸比丘聞欲遮者應遮
不知當云何遮佛言若眼見事應遮
爾時有比丘得天眼者見諸比丘犯罪如雨
駚下見已便遮以是因縁故鬪諍事起不得
布薩説波羅提木叉是事白佛佛語諸比
丘莫用天眼隨以肉眼所見應遮諸比丘以
肉眼遮時有鬪諍事起不得布薩説波羅提
木叉佛言應以所聞事遮用聞遮時多有所
聞聞某比丘犯波羅夷某犯僧伽婆尸沙某
犯波夜提某犯波羅提提舍尼某犯突吉
羅聞已皆遮以是因縁故鬪諍事起不得布
薩説戒佛言應以疑遮諸比丘多有所疑若
疑身犯口犯若疑犯有殘犯無殘若聚落中
若阿練兒處以是疑故遮鬪諍事起不得
布薩説戒佛言應以自言遮清淨者默然」
有一非法遮説戒有一如法遮説戒若比丘
於五種犯中無根遮説戒是名非法如法者
若比丘於五種犯中有根本遮説戒是名如
法有二種非法遮説戒二種如法遮説戒二
非法者於五種犯中無根若作若不作遮説
戒是名二非法二如法者於五種犯中有根
作不作是名二如法復有三種非法遮説
戒三種如法遮説戒三非法者若比丘無根
破戒無根破見無根破威儀是名三非法遮
説戒三如法者有根破戒破見破威儀是名
三如法遮説戒復有四種非法遮説戒四如
法遮説戒四非法遮者無根破戒破正見破
正命破威儀是名四非法遮説戒四如法者
有根破戒破正見破正命破威儀是名四如
法遮説戒復有五非法遮説戒五如法遮説
戒五非法遮者無根波羅夷遮説戒是名非
法遮無根僧伽婆尸沙波夜提波羅提提
舍尼突吉羅遮説戒是名五非法遮五如法
遮者有根波羅夷遮説戒是名如法遮有
根僧伽婆尸沙波夜提波羅提提舍尼突吉
羅遮説戒是名五如法遮復有六非法遮説
戒六如法遮説戒六非法者無根破戒作
不作無根破見作不作無根破命作不作是
名六非法遮六如法者有根破戒作不作有
根破見作不作有根破命作不作是名六如
法遮説戒復有七非法遮説戒七如法遮説
戒七非法者無根波羅夷遮説戒無根僧伽
婆尸沙波夜提波羅提提舍尼突吉羅從
惡口起突吉羅從偸蘭遮起突吉羅是名七
非法遮七如法者有根波羅夷僧伽婆尸
沙波夜提波羅提提舍尼突吉羅從惡口
起突吉羅從偸蘭遮起突吉羅遮説戒是名
七如法遮復有八非法遮説戒八如法遮説
戒八非法者無根破戒作不作無根破見作
不作無根破命作不作無根破威儀作不作
遮説戒是名八非法遮説戒八如法者有根
破戒作不作有根破見作不作有根破命作
不作有根破威儀作不作遮説戒是名八如
法遮説戒復有九非法遮説戒九如法遮説
戒九非法者無根有殘作遮説戒若無根有
殘不作若無根有殘作不作若無根無殘
作若無根無殘不作若無根無殘作不作若
無根有殘無殘作若無根有殘無殘不作若
無根有殘無殘作不作遮説戒是名九非法
遮九如法者有根有殘作有根有殘不作有
根有殘作不作有根無殘作有根無殘不作
有根無殘作不作有根有殘無殘作有根有
殘無殘不作有根有殘無殘作不作遮説戒
是名九如法遮説戒復有十非法遮説戒十
如法遮説戒十非法者若比丘不犯波羅夷
若比丘犯波羅夷僧未出是罪若不輕呵
僧若比丘輕呵僧僧未欲出罪若不捨戒若
僧未欲出捨戒事若隨順如法僧事若破戒
破見破威儀不見不聞不疑遮説戒是名十
非法遮十如法者若比丘犯波羅夷若僧
欲出波羅夷事若輕呵僧若僧欲出輕呵僧
事若捨戒若僧欲出捨戒事若比丘不隨順
如法僧事若破戒若破見若破威儀若見若
聞若疑遮説戒是名十如法遮説戒若比丘
犯波羅夷者有比丘見餘比丘犯波羅夷相
貌若從他聞某比丘犯波羅夷若彼自説我
犯波羅夷若比丘雖不現前眼見展轉聞信
聞疑某比丘犯波羅夷諸比丘若用見若用
聞若用疑欲此住處彼住處遮是比丘説戒
應作是言遮某比丘説戒某比丘在衆中
僧不得布薩説戒是名比丘犯波羅夷僧欲
出波羅夷事者如比丘犯波羅夷事僧欲撿
挍是比丘事時有是難起及餘難若八難中
一一難起是事未決斷僧從坐起去即時
一比丘僧中唱言大徳僧聽今僧欲撿挍某
比丘犯波羅夷事有是難起及餘難起若八
難中一一難起是事未斷僧從坐起去若僧
時到僧忍聽僧後布薩時當先斷某比丘
事是名白若諸比丘後布薩時能先斷是比
丘事者善若不能斷諸比丘若欲此住處彼
住處遮是比丘説戒應作是言遮某比丘説
戒某比丘在衆中僧不得布薩説戒是名僧
欲出比丘犯波羅夷事輕呵僧者若比丘見
餘比丘輕呵僧相貌以是相貌輕呵僧若從
他聞某比丘輕呵僧若彼比丘自説我輕呵
僧若比丘雖不現前眼見展轉聞信聞疑某
比丘輕呵僧諸比丘若用見若用聞若用疑
若欲此住處彼住處遮是比丘説戒應作是
言遮某比丘説戒某比丘在衆中僧不得説
戒是名輕呵僧僧欲出輕呵僧事者如比丘
輕呵僧僧欲撿挍是比丘事時有是難起及
餘因縁若八難中一一難起是事未斷僧從
坐起去即時一比丘僧中唱言大徳僧聽今
僧欲撿挍某比丘輕呵僧事以是難起若餘
因縁若八難中一一難起是事未斷僧從坐
起去若僧時到僧忍聽僧後布薩時當先斷
某比丘是事是名白若諸比丘後布薩時能
先斷是比丘事者善若不能斷諸比丘若欲
此住處彼住處遮是比丘説戒應作是言遮
某比丘説戒某比丘在衆中僧不應布薩説
戒是名欲出輕呵僧事捨戒者若比丘見餘
比丘捨戒相貌以是相貌捨戒若從他聞某
比丘捨戒若彼比丘自説我捨戒若比丘雖
不現前眼見展轉聞信聞疑某比丘捨戒諸
比丘若用見若用聞若用疑若欲此住處彼
住處遮是比丘説戒應作是言遮某比丘説
戒某比丘在衆中僧不得説戒是名捨戒
欲出捨戒事者如比丘捨戒僧欲撿挍是比
丘事時有是難起及餘難起若八難中一一
難起僧從坐起去即時一比丘僧中唱言大
徳僧聽今欲撿挍某比丘捨戒事爲是難起
及餘因縁若八難中一一難起是事未斷僧
從坐起去若僧時到僧忍聽僧後布薩時當
先斷某比丘是事是名白若諸比丘後布薩
時能先斷是比丘事者善若不能斷諸比丘
若欲此住處彼住處遮是比丘説戒應作是
言遮某比丘説戒某比丘在衆中僧不應布
薩説戒是名欲出捨戒事不隨順如法僧事
者隨僧所作事若白一羯磨白二羯磨白四
羯磨布薩自恣立十四人羯磨若比丘見餘
比丘不隨順如法僧事相貌若從他聞某比
丘不隨順如法僧事若彼比丘自説我不隨
順如法僧事若比丘雖不現前眼見展轉聞
信聞疑某比丘不隨順如法僧事諸比丘若
用見若用聞若用疑若此住處彼住處遮是
比丘説戒應作是言遮某比丘説戒某比丘
在衆中僧不應布薩説戒是名不隨順如法
僧事破戒者有比丘犯波羅夷犯僧伽婆尸
沙波夜提波羅提提舍尼突吉羅若諸比
丘見比丘犯戒相貌若從他聞某比丘破
戒若彼自説若比丘雖不現前眼見展轉聞
信聞疑某比丘破戒諸比丘若用見若用聞
若用疑若欲此住處彼住處遮是比丘説戒
應作是言遮某比丘説戒某比丘在衆中
僧不得説戒是名破戒破見者除身見爲
本六十二見若起餘見謂無罪無福無施無
善無惡無善惡果報無今世後世無父無母
無世間阿羅漢得正行今世後世自身作證我
生已盡所作已辦梵行已立從是身更不受後
有若諸比丘見是比丘破見相貌若從他聞
若彼比丘自説若比丘雖不現前眼見展轉
聞信聞疑某比丘破見諸比丘若用見若用
聞若用疑若此住處彼住處欲遮是比丘説
戒應作是言遮某比丘説戒某比丘在衆中
僧不得説戒是名破見破威儀者有比丘於
和上阿闍梨一切上座所作邪惡破威
儀行若諸比丘見是比丘破威儀相貌若從
他聞某比丘破威儀若彼自説若比丘雖不
現前眼見展轉聞信聞疑某比丘破威儀諸
比丘若用見若用聞若用疑若此住處彼住
處欲遮是比丘説戒者應作是言遮某比丘
説戒某比丘在衆中不得説戒是名破威儀
八法中遮法第六竟
十誦律卷第三十三

十誦律卷第三十四第五誦之六
　後秦北印度三藏弗若多羅譯　
八法中臥具法第七
佛在王舍城爾時諸比丘互相輕慢無恭敬
行佛見諸比丘互相輕慢無恭敬行以是因
縁故集比丘僧問諸比丘於汝等意云何
誰比丘應作上座先受水先受飮食有比丘
答言世尊若比丘刹利種以信出家剃除鬚
髮服法衣是人應先坐先受水先受飮食復
有比丘言世尊若比丘是婆羅門種以信出
家剃除鬚髮服法衣是人應先坐先受水先
受飮食復有比丘言世尊若比丘毘舍種以
信出家剃除鬚髮服法衣是人應先坐先受
水先受飮食復有比丘言世尊若比丘得阿
羅漢漏盡所作已辦捨離重擔盡諸有結能
具正智心得解脱如是比丘應先坐先受水
先受飮食復有比丘言世尊若比丘得阿那
含斷五下分結不還生此世界如是比丘應
先坐先受水先受飮食復有比丘言世尊若
比丘得斯陀含斷三結三毒薄一來生此世
間得盡苦際如是比丘應先坐先受水先受
飮食復有比丘言世尊若比丘得須陀洹斷
三結不墮三惡道必至淨智往來人天七死
七生得盡苦際如是比丘應先坐先受水先
受飮食諸比丘雖種種説不合佛意佛語諸
比丘汝等當一心聽誰比丘應先坐先受水
先受飮食爾時世尊説本生因縁語諸比丘
過去世時近雪山下有三禽獸共住一鵽二
獼猴三象是三禽獸互相輕慢無恭敬行是
三禽獸同作是念我等何不共相恭敬若前
生者應供養尊重教化我等爾時鵽與獼猴
問象言汝憶念過去何事時是處有大蓽茇
樹象言我小時行此此樹在我腹下過象鵽
問獼猴言汝憶念過去何事答言我憶小時
坐地捉此樹頭按令到地象語獼猴汝年大
我我當恭敬尊重汝汝當爲我説法獼猴問
鵽言汝憶念過去何事答言彼處有大蓽
茇樹我時噉其子於此大便乃生斯樹長大
如是是我所憶獼猴語鵽汝年大我我當供
養尊重汝汝當爲我説法爾時象恭敬獼猴
從聽受法爲餘象説獼猴恭敬鵽從聽受法
爲餘獼猴説鵽爲餘鵽説法此三禽獸先喜
殺生偸奪他物邪婬妄語斯諸禽獸咸作是
念我等何不捨殺生偸奪邪婬妄語惡業作
是念已即捨殺盜邪婬妄語畜生中無猶
具足行是四法命終皆生天上佛言爾時鵽
法廣行流布顯現諸天世人畜生等何故行
善不復侵食人穀又作是念畜生尚能相
敬何況我等爾時世人皆相敬重廣修鵽法
奉行五戒命終生天佛語諸比丘爾時鵽者
豈異人乎則我身是獼猴者舍利弗是象者
目連是佛言畜生無知尚相恭敬行尊重法
自得大利亦利益他何況汝等以信出家剃
除鬚髮服法衣應相尊敬有三人不如何等
三一切未受大戒人不如受大戒人一切下
座不如上座一切受事説非法人雖作上座
不如下座不受事人説如法者一切受大戒
人勝不受戒人一切上座勝下座佛勝衆聖
爾時世尊即説偈言
　　　　若人不敬佛　及佛弟子衆　　　　
　　　　現世人訶罵　後世墮惡道　　　　
　　　　若人知敬佛　及佛弟子衆　　　　
　　　　現世人讃歎　後世生天上
佛種種因縁讃歎恭敬法已語諸比丘從今
先受大戒乃至大須臾時是人應先坐先受
水先受飮食
佛在舍衞國爾時有一居士請佛及僧明日
食佛默然許居士知佛受請還家通夜辦種
種多美飮食早起敷坐處遣使白佛時到唯
聖知時時佛及僧往居士舍跋難陀釋子常
出入他家時跋難陀釋子早起著衣持鉢入
出他家時次跋難陀釋子下座比丘問跋難
陀弟子達磨言汝師來不答言我和上多
事多縁喜入出他家今旦早起入出他家或
來或不來是比丘不留跋難陀坐處便坐時
居士見佛及僧坐竟自手行水下食未遍跋
難陀釋子來就次第坐令下座比丘起是比
丘又令次下比丘起如是三四諸下座皆起
以是因縁僧坐散亂諸居士呵責跋難陀言
飮食甚多一切等施何須次坐若汝急欲次
坐者何不早來我今不知誰得不得誰重得
不重得佛聞居士呵責見諸比丘散亂已默
然食後以是因縁集比丘僧種種因縁訶責
跋難陀釋子云何名比丘下飮食時以上座
故令下坐起如是呵已語諸比丘從今下飮
食時若下已訖不應令下座起若令起者得
突吉羅若比丘有和上阿闍梨因縁以恭敬
心故起不應令第二下座起若令起得突吉
羅佛言從今聽比丘三歳中間得共一床坐
聽三比丘共一麁梐床上坐聽細梐床二
人共坐獨坐床上一人坐佛在波羅㮈國爾
時五比丘白言世尊我等當何處住佛言汝
等應山巖竹林樹下住諸比丘於山巖竹林
樹下宿早起到和上阿闍梨所受讀經誦經
問疑受法故
爾時跋提居士早起出王舍城欲詣竹園禮
覲世尊時居士見諸比丘從山巖竹林樹下
來問言大徳從何處來答言從山巖竹林樹
下來居士言何故在此山巖竹林樹下耶諸
比丘言更無住處居士言我當爲汝等起諸
房舍答言佛未聽我等房舍中住諸比丘以
是事白佛佛言從今聽諸比丘房舍中住時
居士即爲諸比丘作諸房舍高廣嚴好雜色
彩畫無臥覆處物諸比丘不得臥是事白
佛佛言聽敷草樹葉臥別作覆身衣別作覆
處物是國土多熱草葉生虫佛言聽作薦蓆
𥱿篨雖受教猶故生虫佛言聽作床榻諸
比丘取軟木作床桄床簀故隱身苦惱是事
白佛佛言聽作褥長老優波離問佛以何
物作褥佛言聽用甘蔗滓瓠蔓瓜蔓毳芻摩
劫貝文闍草婆婆闍草麻乃至水衣貯褥時
諸比丘臥無枕頭垂是事白佛佛言聽作草
枕諸比丘頭軟草枕刺頭佛言聽用納若毳
諸房舍無戸有狗牛馬麞鹿獼猴來入是事
白佛佛言聽作戸扇戸扇不作關鑰故賊
入偸衣鉢是事白佛佛言聽繩繋諸比
丘不知云何繋佛言聽下𭠄諸比丘不知
云何作佛言應作孔用繩穿牽閉閉已不能
開佛言應作開戸鉤長老優波離問佛用何
等作佛言應用鐵若銅若木作作已不知云
何開佛言戸扇中作孔内鉤却橝諸比丘
閉戸時無所捉佛言戸扇上應作孔施紐長
老優波離問佛以何物作紐佛言應用鐵若
銅若木毛芻摩劫貝文闍草麻皮時諸房舍
無向故闇佛言聽作向作向已有鵝鴈孔雀
鸚鵡舍利鳥鳩耆羅鳥命命鳥𪈏雀從向中
入作聲故妨諸比丘坐禪讀經是事白佛
佛言應施欞子施欞子已鳥故得入佛言應
施網長老優波離問佛何等物作網佛言
應用毛芻摩劫貝文闍婆婆闍麻皮作作已
朽壞佛言應遮長老優波離問佛以何物
遮佛言應用木作施轆轤作已室中闍佛
言應作雀目作已亦闇佛言應作向闒
爾時熱過寒到向中無扇寒入佛言應作扇
作扇已小動便脱佛言應上下作掩作已
兩扇間不合佛言應廣作令掩作已動搖
佛言施關向高不知云何閉佛言應以繩牽
閉閉已不能開佛言應作孔施兩繩一繩牽
閉一繩挽開爾時諸房舍不泥故墼間有
蛇蜈蚣毒虫生齧諸比丘佛言應泥泥已璧
麁澁破衣佛言應細泥塗爾時諸房舍用泥
覆故久雨便漏佛言應用草覆覆已當脊上
漏佛言脊上厚覆覆已爲風所發佛言應
繋兩邊繋已兩頭故漏佛言應多著草泥以
橛釘上雨時泥爛墮落佛言應用瓫覆瓫
又墮地破壞佛言應穿瓫以橛釘之雨從
孔入佛言應作覆盆蓋蓋孔上
佛在王舍城爾時舍衞國給孤獨氏有少因
縁至王舍城宿一居士舍是居士請佛及僧
明日食故後夜起喚兒息奴婢内外作人汝
等速起破薪取水安施釜鑊煮飯作羹是居
士自莊嚴堂舍敷衆坐處時給孤獨作是念
是居士爲欲嫁娶爲請國王及大臣耶爲作
大施會耶作是念已問居士言汝欲嫁娶爲
欲請國王大臣爲作大施會耶居士答言
我不嫁娶亦不請王及大臣也請佛及僧明
日食故作大施會給孤獨氏初聞佛名心喜
毛竪問言何人是佛居士答言有釋王太子
以信出家得無上道故號爲佛又問何名爲
僧答言有種種人種種雜姓種種異人出家
剃除鬚髮服法衣隨佛出家是名爲僧又問
佛今所在答言近在寒林欲見隨意給孤獨
氏至心欲見夜現明相即從舍出至大勢神
門門自然開此門常法初夜吹唄爲客入
故後夜吹唄爲人出故爾時給孤獨氏見
此門開念必夜了出門不遠明相不現闇
無所覩即時驚怖毛竪將無非人嬈固我耶
尋欲退還時大勢門神爲現光明徹照寒林
語言汝去勿復恐懼我前世時是汝善知識
密肩婆羅門同心相敬居士我昔因到王舍
城見舍利弗目連我頭面作禮現前坐即爲
我説法示教利喜示教利喜已我受三歸五
戒以是因縁故生四王天上頓止斯門是故
語汝去得大利直進勿疑是時天神即説偈
言
　　　　若人得百馬　百瓔珞嚴具　　　　
　　　　草馬車一百　不如前一歩　　　　
　　　　若百雪山象　修廣大身牙　　　　
　　　　又以純金飾　嚴身最殊異　　　　
　　　　不如前一歩　十六分之一　　　　
　　　　北方百美女　瓔珞環金印　　　　
　　　　以是莊嚴具　年少端正妙　　　　
　　　　比汝前一歩　十六不及一　　　　
　　　　乃至轉輪王　第一玉女寶　　　　
　　　　比汝前一歩　十六不及一　　　　
　　　　是故汝直前　勿復疑悔還
時給孤獨氏念佛法僧必大不小乃令天神
慇懃致教即從光中進到寒林于時地了佛
在露地經行住待居士爾時居士以白衣法
問訊佛世尊臥安隱不佛説偈言
　　　　我除諸欲漏　解脱離世間　　　　
　　　　已斷一切漏　心滅諸熱惱　　　　
　　　　得寂滅處故　我臥常安隱
爾時世尊即於經行處坐是居士頭面禮佛
足却坐一面佛爲説法示教利喜爲説初法
布施持戒生天果報説五欲過世間苦惱出
家安樂分別垢淨佛知是人心調柔軟堪受
上法爲説四諦苦習盡道如白淨衣易受染
色是人亦爾聞法開悟即於座上見法得法
知法通達法斷疑不隨他於佛法中得無所
畏從坐起頭面禮佛足作是言世尊我心樂
佛法知我盡壽作優婆塞願世尊及僧受我
夏請住舍衞國佛知故問居士汝字何等答
言我字須達供給孤獨故國人稱我爲給孤
獨氏佛問須達舍衞國有僧坊不答言未有
世尊佛言若有僧坊住處諸比丘可得來往
若無有者諸比丘不得往來止頓又言願
世尊但受我請我能爲辦僧坊令諸比丘得
來往止頓願世尊遣舍利弗爲我作僧坊師
佛勅舍利弗汝與居士作僧坊師是居士即
往詣竹園看講堂温室食堂作食處洗浴處
門屋坐禪處厠處取相貌已是居士於王舍
城因縁事訖還向舍衞國行路知佛所當宿
處語諸知親相識諸負債人言汝等知不今
佛出世我當爲佛於此作如是講堂温室食
堂食厨洗浴處門屋禪坊大小便處爾時給
孤獨氏限半由旬起僧坊約勅左右供給所
須如是次第約勅至舍衞國到已不入城内
不還自舍遶城推求立僧坊處路行思惟
誰有好園來往穩便樹林豐茂流水清潔無
諸毒螫蚊虻之類無大風熱晝夜少聲我於
斯處當起僧坊施佛及僧如是行時見祇陀
王子有園來往穩便樹林豐茂有好流水無
諸毒虫蚊虻之類無大風大熱晝夜閑靜少
諸音聲即便生念我於斯處當起僧坊奉佛
及僧時給孤獨氏還舍衞城不自入舍即詣
祇陀王子所白言買君園願以與我王子
答言我此園非可買者乃至側布金錢滿
中亦不賣也居士言園價已斷王子答言
我不斷價以是因縁遂相共諍即詣斷事
大臣富貴人所具説是事時大臣能斷事者
語王子言汝園已賣宜時納價汝何故言側
布金錢給孤獨氏尋便還歸遣象馬車乘負
載金錢到祇陀園側布其地餘少未足居士
思惟出何藏金令滿此地而不多不少王子
祇陀見其靜默語居士言欲悔隨意以金相
付園地還我報言王子吾心不悔但自思
惟開何藏金不多不少而得滿足王子聞已
便作是念佛法僧衆必大不小能令居士捨
爾所寶物作是念已語居士言莫復布錢吾
於此中當起門屋施佛及僧時居士便聽以
憐愍故王子於中起立門屋施佛衆僧爾時
居士以舍利弗爲師於此園中起十六大重
閣作六十窟屋佛知舍衞國僧坊已辦集比
丘僧而告之言吾將遊行至舍衞國汝等倶
去比丘受教願皆隨從爾時世尊與大比丘
衆五百人倶向舍衞國時六群比丘知佛及
僧暮所宿處告其弟子汝等往宿處好房留
佛餘有好者爲我占取弟子受教先往宿處
好房留佛次有好者爲師占取爾時舍利弗
目連從佛後至除佛房舍次欲取房有比丘
言他已先取如是第二第三第四皆言先取
舍利弗目連取邊房住佛知故問阿難舍利
弗目連今何處住答言世尊邊房中住佛言
喚來即時來至問舍利弗汝等何故邊房中
住答言世尊六群比丘知佛暮所宿處先遣
弟子汝往宿處好房留佛餘有好者爲我占
取弟子受教先來到此好房留佛次占好者
我等從佛後至除佛房舍次欲取房有比丘
言他已先取如是第二第三第四皆言先取
是故我等邊房中住佛言從今聽隨上座次
第取房舍住即時六群比丘遣病比丘出房
時看病比丘持病比丘大小便器涕唾器草
蓆從一房至一房受諸疲苦病者増劇是
事白佛佛言從今不應隨上座驅病比丘出
房驅出者突吉羅六群比丘聞佛不聽隨上
座驅病比丘出房即時託病有時客比丘日
沒來打戸索住六群比丘在内應聲客比丘
問汝幾歳六群比丘言我是病人何須問歳
問汝何病答言我患口懸癰痛兼患脚指間
劈諸比丘以是事白佛佛言是人若託病應
次第驅出僧中作使一切應作諸病比丘聞
佛語已皆住好房是事白佛佛言雖實病人
不應好上房舍中住知臥具人應籌量房舍
及諸病人與中房舍中房舍者容受病人看
病人及臥具令得坐臥爾時佛次第到舍衞
國諸比丘欲安居先作本事泥塗壁孔及土
埵急床榻繩抖擻被褥枕六群比丘性懶
立住遙看作是念待彼作竟受床榻已我等
當往隨上座次第驅出諸比丘作本事竟敷
床榻臥具坐已六群比丘打戸房内比丘應
聲六群比丘言汝等幾歳答言若干歳六
群比丘言汝起出去我是上座諸比丘言汝
等共我來不答言共來作本事不答言不
作諸比丘言汝等與我倶來不作本事我不
能去六群比丘言佛不説不作本事不與次
第住但説隨上座次第受房舍臥具我等是
上座汝云何不去六群比丘勦健多力不念
護戒即便入舍強捉曳出諸比丘身軟頭首
傷壞衣鉢破裂是事白佛佛言從今應立知
分臥具人立知分臥具人法者一心和合僧
應作是言誰能爲僧作分臥具人是中若有
比丘言我能佛言若有五法不應立作知分
臥具人何等爲五隨愛隨瞋隨怖隨癡不
知得不得若成就五法應立作分臥具人何
等五不隨愛不隨瞋不隨怖不隨癡知得
不得即時一比丘應僧中唱言大徳僧聽比
丘某甲能爲衆僧作知分臥具人若僧時到
僧忍聽僧立比丘某甲作知分臥具人如是
白如是白二羯磨僧立某甲比丘作知分臥
具人竟僧忍默然故是事如是持作知分臥
具人應問舊比丘中善好不妄語能分別臥
具者問此別房中有何等供養彼別房中
此重閣上悉有何等供養彼重閣上悉有何
等供養舊比丘應以實答知分臥具人應籌
量臥具多少及諸比丘多少如是籌量臥具
諸比丘多少若一比丘應得一房便與別房
應先隨上座自恣取作是言大徳上座某別
房中有如是供養某甲別房復有如是供養
上座欲取何者隨所欲取取已次應語第二
上座隨意取已又語第三上座若初上座言
我欲取第三上座房佛言不應與應教作突
吉羅悔過如是次第一切應與若比丘房舍
足者與房舍如是次第若重足者重與如是
次第若床臥具足者與床臥具與法者知臥
具人應先語上座自恣隨意取應言某床上
有如是供養某床上有如是供養上座欲取
何者初上座隨意取已次語第二上座第
二上座取已次語第三上座第三上座取已
若初上座言我欲取第三上座床臥具佛言
不應與應教作突吉羅悔過有一時跋難陀
釋子於祇洹中取臥具分餘處復取諸比丘
言汝於此處取分何故復餘處取答言我不
復取諸比丘不知云何是事白佛佛言若比
丘更於彼取臥具者此處已名爲捨若言我
不復取亦名捨彼臥具如守牧婆羅門婦本
生經廣説佛言昔者有守牧婆羅門婦教賊
殺夫持財物去中道値水賊語婦言汝住此
岸我先渡物還當渡汝賊尋持衣物渡彼岸
婦便喚言汝渡我來賊言弊婢汝自夫不
愛何能愛我即便捨去婦裸形住跋難陀亦
如是捨此臥具更彼處取此處已失復言我
不復取彼處復失復有往昔野干銜肉到水
岸上見魚水中反腹即便捨肉欲往取魚時
有飛鳥持此肉去跋難陀釋子亦如是佛如
是呵已語諸比丘從今若比丘取一分臥具
已不應復取若更取者突吉羅
佛在憍薩羅國與大比丘衆倶一處安居爾
時祇洹中安居比丘少而臥具多諸比丘各
各分已有餘不盡隨居士所造房者來問言
我所作臥具有比丘住不答言無人住何
以故今祇洹比丘少臥具多佛聽受一臥具
不聽受多臥具故無有人住諸居士言我
房中先有敷具被枕前食時食我當與房舍
衣住中食用者善諸比丘不知云何是事白
佛佛言應先人與一若有長者又應更與
爲盡藏物故若復不盡應第三更與爲經行
故若復不盡次與令盡爲護治故爾時憍
薩羅國荒亂以怖畏故諸比丘多集一處安
居結夏坐已有客比丘來在洗脚處講堂門
屋經行處經行頭持衣鉢著是諸處住待臥
具佛見諸比丘在洗脚處講堂門屋經行處
經行頭持衣鉢著是諸處住待臥具佛知故
問阿難諸比丘何以故持衣鉢著講堂門屋
經行處經行頭住何所待答言是憍薩羅國
荒亂諸比丘怖畏故多集一處安居是客比
丘來在洗脚處講堂門屋經行處經行頭持
衣鉢著是諸處待臥具分佛言從今聽二種
安居一先安居二後安居當與後安居比丘
房舍臥具彼聞佛聽與後安居比丘房舍臥
具即欲從前安居上座比丘取房舍臥具以
是因縁故鬪諍事起佛言後安居上座比丘
不應從前安居上座比丘取房舍臥具若前
安居上座有二分臥具者應與後一分憍薩
羅國又復荒亂有諸比丘多集一處安居分
房舍臥具竟有餘處諸比丘來在洗脚處講
堂門屋經行處經行頭持衣鉢著是諸處待
臥具分佛見諸比丘持衣鉢著是諸處待臥
具分佛知而故問阿難諸比丘何故在洗脚
處講堂門屋經行處經行頭持衣鉢著是諸處
住何所待答言世尊憍薩羅國荒亂怖畏諸
比丘安居分臥具竟是諸比丘從餘處來在
洗脚處講堂門屋經行處經行頭持衣鉢著是
諸處待臥具分佛言若有未分臥具者應與
分已分者應共住又時憍薩羅國荒亂有臣
處處鬪戰諸比丘已結後安居多有客比丘
來在洗脚處講堂門屋經行處經行頭持衣
鉢著是諸處待臥具分佛見客比丘持衣鉢
著是諸處待臥具分佛知故問阿難諸客比
丘何故在洗脚處講堂門屋經行處經行頭
持衣鉢著是諸處住何所待答言世尊憍薩
羅國荒亂有臣處處鬪戰諸比丘後結坐竟
是客比丘來至洗脚處講堂門屋經行處經
行頭持衣鉢著是諸處待臥具分佛言若有
空房者應與若無者應共住與温室令安衣
鉢應當隨僧乞食若是中有舊比丘善好
樂福徳者應爲客比丘求索衣物莫令是比
丘無所得去時有阿練兒比丘從舊比丘求
索擧衣鉢屋諸比丘言佛未聽我等與阿練
兒擧衣鉢屋是事白佛佛言從今聽與阿
練兒比丘擧衣鉢屋爾時有諸客比丘暫來
無住處疲極苦惱是事白佛佛言應暫與房
舍臥具有時一比丘來宿已早起便去是房
中所有供養前食時食乃至房舍衣舊比丘
生疑客比丘來是房中宿早起便去有是供
養分不知云何是事白佛佛言客比丘雖在
中宿住者房舍應受
佛在舍衞國爾時諸比丘廢學比尼誦
讀修多羅阿毘曇遠離比尼佛見諸比丘不
學比尼誦讀修多羅阿毘曇遠離比尼故見
已讃歎比丘通利比尼者面前讃歎長老優
波離諸持比尼中最勝第一諸比丘作是念
佛讃歎比丘通利比尼者面前讃歎長老優
波離諸持比尼中最爲第一我等何不讀誦
比尼諸上座長老比丘從長老優波離受誦
比尼長老優波離不爲高處坐教恭敬上座
故亦不下處坐教爲尊法故若經行時若
立時教爾時長老優波離行立久故患脚痛
𨄔膝髀腰脇脊痛是事白佛佛以是事集
比丘僧知而故問長老優波離優波離實
有上座比丘從汝受比尼汝不高處坐教恭
敬上座故又不下處坐教爲尊法故汝經行
時若立時教行立久故患脚痛𨄔膝髀腰脇
脊痛汝實爾不答言實爾世尊佛種種因縁
讃戒讃持戒讃戒讃持戒已語諸比丘從今
聽下座比丘欲教上座法者應在高處坐教
爲尊法故若上座欲從下座受法者應在下
處坐受法爲尊法故從今聽下座比丘教上
座法者得共等床坐爲上座故
佛與大比丘衆倶遊行憍薩羅國諸長老舍
利弗目連阿那律難提金毘羅皆隨從佛是
諸長老所言眞實能苦切語折伏衆人爲諸
比丘作種種羯磨苦切羯磨依止羯磨下意
羯磨驅出羯磨時憍薩羅國有一住處多諸
比丘住是諸比丘聞佛與大比丘僧舍利弗
目連阿那律難提金毘羅等倶來遊行憍薩羅
國是諸長老所言眞實能苦切語折伏衆人
爲諸比丘作諸羯磨苦切羯磨依止羯磨下
意羯磨驅出羯磨今當至此必爲我等作諸
羯磨我等何不以此住處羯磨付一比丘作
是念已即用羯磨付一比丘佛來到是處是
比丘爲佛敷好坐具置好房中然後小遠避
藏作是念若我住者佛必令我爲諸客比丘
敷坐臥具佛受是房已餘客比丘在洗脚處
講堂門屋經行處經行頭持衣鉢著是諸處待
臥具分佛見諸比丘持衣鉢著是諸處待臥
具分佛知故問阿難諸比丘何以故洗脚處
講堂門屋經行處經行頭以衣鉢著是諸處住
何所待答言世尊待舊比丘與臥具分佛告
阿難汝往語舊比丘開房與客比丘臥具阿
難受教語舊比丘開房與客比丘臥具舊比
丘言汝知不此非僧房我等以羯磨付一比
丘是中有比丘少欲知足行頭陀聞是事心
不喜呵責言云何名比丘以僧房羯磨與一
比丘呵已向佛廣説佛以是事集比丘僧種
種因縁呵責舊比丘云何名比丘以僧房羯
磨與一比丘呵已語諸比丘從今不聽以僧
房羯磨與一比丘若與者得突吉羅是僧房
雖與不成與
佛復與大比丘僧遊行諸國土或無僧房處
投林中宿爾時六群比丘告其弟子汝先往
宿處好樹留佛次有好者與我占取弟子先
去好樹留佛占次好者舍利弗目連隨佛後
至次欲取樹有比丘言他已先取如是第
二第三第四皆言已取乃至外行樹下宿佛
知故問阿難舍利弗目連今在何處答言在
外行樹下佛言喚來阿難受教即往喚來佛
知故問舍利弗目連汝等何故外行樹下答
言世尊六群比丘知佛宿處告其弟子汝先
往宿處好樹留佛次有好者爲我占取我等
隨佛後到次欲取樹有比丘言他已占取
如是第二第三第四皆言已取是故我等外
行樹下佛言從今聽諸比丘隨上座次住樹
下諸下座比丘聞已好樹下所有草敷葉敷
盡取持去下座比丘從索不與以是故鬪
諍事起佛言不應持去諸上座比丘聞不聽
持去樹下先有草敷葉敷及下座比丘自所
敷者皆不與去佛言先者應留餘者聽持去」
佛與大比丘衆迦尸國中遊行諸大弟子舍
利弗目連阿那律難提金毘羅等皆悉隨從
是諸長老所言眞實能苦切語折伏衆人與
諸比丘作諸羯磨苦切羯磨依止羯磨下意
羯磨驅出羯磨爾時迦羅山上有諸比丘不
念護戒聞佛與大比丘衆舍利弗目連阿那
律難提金毘羅等迦尸國遊行是諸長老所
言眞實能苦切語折伏衆人與諸比丘作苦
切羯磨依止羯磨下意羯磨驅出羯磨是等
今來將無爲我等作諸羯磨佛比尼中説不
得以僧房羯磨與一比丘我等今以此僧房作
四分隨僧地房舍園林根莖枝葉花果皆作
四分作是念已即分僧房僧地房舍園林根
莖枝葉花果皆分作四分羯磨與四比丘佛
與諸比丘遊行次到是處是中舊比丘敷一
好房與佛小遠避藏作是念恐佛約勅爲
諸比丘開房與臥具分諸客比丘來洗脚處
講堂門屋經行處經行頭持衣鉢著是諸處立
待臥具分佛見諸比丘以衣鉢著是處待臥
具分知而故問阿難諸比丘何故以衣鉢著
洗脚處講堂門屋經行處經行頭住何所待
答言世尊是諸比丘待舊比丘與臥具分佛
告阿難汝往約勅舊比丘開房與客比丘臥
具阿難受教即往語舊比丘開房與客比丘
房舍臥具舊比丘言此處僧坊房舍園林根
莖枝葉花果皆作四分羯磨與四比丘非是
僧物是中有比丘少欲知足行頭陀聞是事
心不喜呵責言云何名比丘以僧坊分作
四分羯磨與四比丘呵已向佛廣説佛言從
今不聽以僧房舍分作四分若分者突吉羅
此不成爲分
佛在阿羅毘國爾時阿羅毘國僧坊崩壞佛
知故問阿難是僧房重閣何故崩壞答言
世尊修治是僧坊人有死者病者反戒者餘
國去者佛言死者反戒者所應作事僧更應
羯磨立知是事人若有病者應問汝故能治
是壞房舍不若言我能應待若言不能應更
立餘人他國去者若疑當還應待若知不還
者應更立餘人令知是人所作事佛作是語
已諸比丘便立知事人是知事人有掃少地
者有塞小孔者或以少草覆舍者佛言如是
作小小事者不應立作知事人若能辦大事
應羯磨立作知事人諸比丘有能多致財物
能成辦事者諸比丘便盡形立作知事人佛
言不應爾若房舍故壞應六年立作若新房
舍應十二年立作佛言從今知房舍人應
三事自恣冬房春房夏房僧問言汝須何房
冬房春房夏房耶若言我須冬房以春房夏
房隨上座次與若言我須夏房以冬房春房
隨上座次與
佛在王舍城爾時跋提居士起僧房重閣高
大莊嚴多諸男女觀看諸人生念此必佛塔
若阿羅漢塔是僧坊中多人禮拜圍繞多象
聲馬聲男女聲妨坐禪讀經爾時長老上座
捨是重閣住小房中時有客比丘來者皆作
是念重閣中必有上座我等何不至邊小房
住即往打戸房内應聲客比丘問汝幾歳
答言我爾所歳客比丘念若小房中比丘爾
所歳者何況大房有詣洗脚處講堂中門屋
下宿晨起至重閣前立欲禮敬上座有年少
比丘及沙彌從重閣上來下問客比丘汝作
何等答言欲禮敬上座語言此無上座問
言唯是中宿答言我等客比丘言我等知
者應是中宿問客比丘汝何處宿有洗脚處
宿者答言洗脚處宿講堂中者答言講堂中
宿乃至門屋下者答言門屋中宿諸比丘以
是事白佛佛言應立知敷臥具人知敷臥具
人應隨上座次第與應作是言此是上座房
舍臥具次第住
佛在迦尸國與大比丘衆一處安居諸居士
見佛及僧衆故共相約令今日汝辦種種飮
食明日次某如是展轉種種飮食相食故
作食十五日食三十日食立如是制已有早
辦者有晩辦者有近者有遠者有美者有不
美者是中無知食比丘約勅令至某家有早
辦者有晩辦者有近者是食美好爾時六
群比丘數數從是處取居士問言汝等何以
數來諸大長老何故不來答言無知食人約
勅我等汝舍近早辦飮食美好是故我等數
來居士言我等施食爲諸長老不但爲汝等
何故數來諸比丘不知云何是事白佛佛言
應立知食人立知食人法者一心和合僧應
問言誰能爲僧作知食人是中若有一比丘
言我能若有五法不應立作知食人何等爲
五隨愛隨瞋隨怖隨癡不知得不得若成
就五法應立作知食人何等五不隨愛不
隨瞋不隨怖不隨癡知得不得即時一比丘
應僧中唱言大徳僧聽比丘某甲能爲衆僧
作差食人若僧時到僧忍聽某甲比丘作差
食人是名白如是白二羯磨僧立某甲比丘
作差食人竟僧忍默然故是事如是持差食
人法者應次第差若汝某甲至某家所差
比丘有早得者有晩得者近得者遠得者有
得美者得不美者有晩得者作是言故與我
是處得遠處者亦言故與我遠處得不美者
言故與我如是中間更作餘語佛言應條名
有比丘得惡處者便拭名改易好處佛言應
書板作字集置一處和合從上座隨次第取
有晩得者有得遠處者早至主人門外在巷
頭立待食久住心悶吐逆不樂諸居士出見
語言我等門内自恣聽汝入坐比丘言佛未
聽我等入白衣門内坐待食是事白佛佛言
聽是比丘入白衣門内坐待食時有象聲馬
聲男女聲妨讀經坐禪佛言若妨者出門外
門外待時諸人來遶四邊看見已皆笑是事
白佛佛言應作土基爲風雨所惱佛言聽
作屠蘇覆薄故雨漏佛言應厚覆厚覆已脊
上漏佛言更覆又無坐處佛言應覓板木
坐上有人偸板去佛言應陷著地中又復失
去佛言應作土埵不泥故中有毒蛇蜈蚣
囓諸比丘佛言應泥泥已麁澁破衣佛言
應以細埿諸比丘須水佛言應作井作井已
即以鉢鍵鎡取水甚難佛言應作瓶取水
取水時不及佛言應以繩繋諸比丘手軟牽
繩手痛佛言應作轆轤有人墮井佛言應
作欄長老優波離問佛以何物作井欄佛言
應以木石塼作作已有婦女大小詣井取水
時兩手相觸佛言井上作隔障應各在一邊
汲水有居士從舍内出語比丘言我某僧坊
作食汝爾所人往彼僧坊中食去時道中師
子虎狼熊羆諸難是事白佛佛言應語檀越
是中有如是怖畏此間與我食
佛在王舍城爾時諸居士作種種粥酥粥胡
麻粥油粥乳粥小豆粥磨沙豆粥麻子粥薄
粥辦是粥已持詣竹園時六群比丘在僧坊
門邊立遙見已問言持何等物答言是粥
又問何等粥答言酥粥胡麻粥油粥乳粥小
豆粥磨沙豆粥麻子粥薄粥爾時六群比丘
言我等行去先與我等酥粥胡麻粥油粥乳
粥小豆粥磨沙豆粥麻子粥汝持薄粥入僧
坊與上座諸比丘聞不知云何是事白佛佛
言從今應羯磨立分粥人所持盛粥器即用
是器分粥是中酥粥胡麻粥油粥乳粥小豆
粥磨沙豆粥麻子粥上座得上肥膩者下座
得底滓若分薄粥時上座得汁下座得滓是
事白佛佛言從今聽畜大盔大瓮以粥集
著是器中和合以大鉢大鍵鎡分與分與
時不便佛言應作杓用分用分已有殘者有
不足者佛言應更作小杓用分
佛在王舍城竹園中諸居士辦種種帶鉢那
胡麻歡喜丸石蜜歡喜丸蜜歡喜丸舍倶梨
餅波波羅餅曼提羅餅象耳餅餛飩餅閻
浮梨餅持是餅向僧坊六群比丘早起在門
邊立見已問言持何等物答種種帶鉢那
餅所謂胡麻歡喜丸石蜜歡喜丸蜜歡喜丸
舍倶利餅波波羅餅曼提羅餅象耳餅餛
飩餅閻浮梨餅六群比丘言我欲行去先
與我等胡麻歡喜丸石蜜歡喜丸舍倶梨餅
波波羅餅曼提羅餅汝持象耳餛飩持閻
浮梨餅入與上座諸比丘不知云何是事
白佛佛言應羯磨立分帶鉢那人分帶鉢那
人應和合等分若更有美者來亦應次第與
若今日不遍者明日更有應續次與
佛在王舍城爾時諸居士辦種種藥所謂酥
油蜜石蜜薑胡椒蓽茇黒鹽訶梨勒鞞醯勒
阿摩勒波櫨路毘呪曼陀多耶摩那伽頭櫨醯
持詣竹園爾時六群比丘早起門邊立見已
問言持何等物答言種種藥所謂酥油蜜
石蜜薑椒蓽茇黒鹽訶梨勒鞞醯勒阿摩勒
波櫨路毘呪曼陀多耶摩那伽頭櫨醯六群
比丘言我欲行去與我酥油蜜石蜜薑椒蓽
茇黒鹽汝持訶梨勒鞞醯勒呵摩勒波櫨路
毘呪曼陀多耶摩那伽頭櫨醯入僧坊與上
座諸比丘不知云何是事白佛佛言從今應
立分藥人分藥人和合平等分與若有貴價
藥來者應別擧置若病比丘索者應與兩錢
半價藥若索多者應從索直
佛在阿羅毘國爾時阿羅毘國諸比丘常從
居士索作器諸居士言我等云何能常供給
汝汝等何不自畜作器答言佛未聽我等
畜作器是事白佛佛言從今聽畜作器阿羅
毘國僧坊中有客作木師有半月客作者有
一月一歳客作者是木師晝日作暮去留作
器便失佛言應立知作器比丘立知作器比
丘作竟持作器聚在一處又復失盡是事
白佛佛言應羯磨一房舍擧作器立作器房
法者一心和合僧一比丘僧中唱言大徳僧
聽某房舍僧立作擧作器房若僧時到僧忍
聽某房作擧作器處是名白如是白二羯磨
僧立某房作擧作器房竟僧忍默然故是事
如是持立是房已知作器比丘便持作器
著上下二房中佛言不應置兩處若著上
房者下房應與僧若著下房應與僧上房
又一時諸比丘從憍薩羅國向舍衞國道中
過一空僧坊中宿諸比丘明日入村乞食諸
居士問汝何處宿答言僧坊中宿是何房舍
中宿答言某房中居士言此是我房何不
遣使語我等當供養湯藥油燈燭臥具種種
所須諸居士隨所房中宿者各自將歸與敷
坐處坐自手行水自與多美飮食自恣飽滿
以水澡漱取小床坐聽説法語諸比丘我僧
房中有臥具前食後食何不住此復當供養
衣被願令是僧坊有用諸比丘不知云何是
事白佛佛言從今聽若先空僧坊中諸比丘
欲去應羯磨立一比丘令常住知僧坊立法
者一心和合僧問言誰能作常住比丘知某
甲空増坊若有比丘言我能有五法不應立
作常住比丘何等爲五隨愛隨瞋隨怖隨
癡不知分別應作不應作若成就五法應立
作常住比丘不隨愛不隨瞋不隨怖不隨
癡知分別應作不應作即時一比丘僧中唱
言大徳僧聽某甲比丘能作常住知某甲
空僧坊人若僧時到僧忍聽立某甲比丘常
住知某甲空僧坊人是名白如是白二羯磨
僧立某甲比丘常住知某甲空僧坊竟僧忍
默然故是事如是持知空僧坊常住比丘應
巡行僧坊先修治塔次作四方僧事次知
僧料理飮食事次知應可分物次知上座中
座下座比丘事隨有大徳高明比丘不應作
使知僧坊比丘應作是願諸比丘未來者當
來已來者供給衣食臥具湯藥不令有乏能
作是願行者僧隨彼意與若須食應自恣
與好食若須房舍臥具皆應自恣與
有衆多王臣數數詣竹園房舍觀看若來時
索食薪火燈燭若與畏犯不與懼作患不知
云何以是事白佛佛言應立分處人立分處
人已不白衆僧得用十九錢供給客若更須
應白僧竟與
憍薩羅國有阿練兒住處爾時有賊到阿練
兒處乞食作食人言食不由我不得與汝汝
自從沙彌索諸賊即從沙彌索沙彌言我不
得與汝汝自從知食比丘索即從知食比丘
索知食比丘言爲僧故辦是食不爲汝等賊
相謂言是比丘何肯正爾與我食便捉一
比丘手脚截腰斷諸比丘不知云何是事白
佛佛言若有如是怖畏處若少乞與少若
乞半與半若都索都與莫以是因縁故得大
衰惱
佛在王舍城爾時衆僧得衣無人守護佛言
應立守護衣人立守護衣人法者一心和
合僧應問言誰能爲僧守護諸衣若比丘言
我能若有五法不應立何等五不知是衣所
從得不知衣價若得衣不知云何受不知頭
數忘著衣處若成就五法應立何等五知衣
所從得知是衣價知應受知頭數不忘著衣
處即時一比丘僧中唱言大徳僧聽是某
甲能爲僧作守護衣人若僧時到僧忍聽
僧立某甲比丘作守衣人是名白如是白二
羯磨僧立某甲比丘作守護衣人竟僧忍默
然故是事如是持立守衣人已未有分衣人
佛言應立分衣人立法者一心和合僧應問
言誰能爲僧作分衣人若有比丘言我能若
有五法不應立何等五不知衣財不知衣色
不知衣價不知衣頭數不知與未與復有五
法不應立作分衣人何等五隨愛隨瞋隨
怖隨癡不知與未與若比丘成就五法應
立作分衣人知衣財知衣色知衣價知衣頭
數知與未與又有五法不隨愛不隨瞋不
隨怖不隨癡知與未與即時一比丘僧中唱
言大徳僧聽某甲比丘能爲僧作分衣人若
僧時到僧忍聽僧立某甲比丘作分衣人是
名白如是白二羯磨僧立某甲比丘作分衣
人竟僧忍默然故是事如是持
佛在舍衞國無分浴衣人是事白佛佛言應
立分浴衣人是知分浴衣人應隨上座次與
佛在舍衞國爾時祇陀林中僧坊中無比丘
知時限唱時無人打揵稚無人掃灑塗治
講堂食處無人次第相續敷床榻無人教淨
果菜無人看苦酒中虫飮食時無人行水衆
散亂語時無人彈指是事白佛佛言應立維
那立法者一心和合僧應問誰能爲僧作
維那是中若比丘言我能有五法不應立
作維那何等五隨愛隨瞋隨怖隨癡不知
淨不淨若成就五法應立作維那五法者不
隨愛不隨瞋不隨怖不隨癡知淨不淨即
時一比丘僧中唱言大徳僧聽是某甲比丘
能爲僧作維那若僧時到僧忍聽僧立某甲
比丘作維那是名白如是白二羯磨僧立某
甲比丘作維那竟増忍默然故是事如是持
作維那比丘應知時限知唱時知打揵稚知
掃灑塗治講堂食處知次第相續敷床榻知
教淨果菜知看苦酒中虫知飮食時行水衆
散亂語時彈指爾時諸沙彌隨與和上阿闍
梨作隨同和上阿闍梨隨相識共語共事
隨同國土同城邑同聚落諸比丘無沙彌者
有諸惱亂是事白佛佛言應立一人爲主使
沙彌作先修治塔事次作四方僧事次作飮
食事次作可分物次教與上座中座下座如
是周遍一切僧作應立分處沙彌人立分處
沙彌人竟應教先修治塔事四方僧事作飮
食事次作可分物次第與上座中座下座如
是周遍一切僧作
佛在王舍城爾時瓶沙王往詣竹園觀看王
問長老摩訶迦葉今何所在比丘答言大王
長老大迦葉今於耆闍崛山上蹋泥王即往
見問言大徳何故自作答言大王誰當爲
我作王言我當與作人語已便還第二瓶沙
王又時往到竹園觀看王問長老大迦葉今
何所在比丘答言於耆闍崛山上蹋泥王
即往見問言大徳何故自作答言大王誰
當爲我作王言我當與作人大迦葉答言大
王數數語而不與時王慚愧小却一面問諸
大臣我先有是言不大臣答言王先有是言
王言何時答言某時日月即計先語已來
經五百日王即下山時人捕得五百群賊與
王王問此是何人答言是賊王問應與何
罪大臣答言罪應至死王問賊言汝能隨我
意行不賊言大王欲何所作王言汝等能
供給善人以不賊言若我等受王大恩不隨
行者當隨阿誰大臣言此賊必當偸奪諸比
丘物王言我能作方便令不偸奪時王多給
田宅人民倍與粟食去竹園不遠立作淨人
聚落時諸淨人隨相識共語共事隨同國城
邑隨怖畏隨有因縁者供給餘者不供給是
事白佛佛言應立使淨人率應教先作塔
事次作四方僧事次作飮食事次作可分物
事次教與上座中座下座作如是周遍一切
僧作聽立使淨人主者還立白衣中勤修能
處分者八法中臥具
法第十竟
十誦律卷第三十四

十誦律卷第三十五第五誦之七
　後秦北印度三藏弗若多羅譯　
八法中諍事法第八
佛在王舍城爾時諸比丘共比丘諍惡口相
言諸比丘尼共比丘尼諍諸式叉摩尼共式
叉摩尼諍諸沙彌共沙彌諍諸沙彌尼共沙
彌尼諍惡口相言迦留陀夷比丘共諸比丘
諍惡口相言已隨順佐助諸比丘尼是中有
比丘少欲知足行頭陀聞是事心不喜訶責
言云何名比丘共比丘諍已強佐助比丘尼
如是訶已向佛廣説佛以是事集比丘僧知
而故問迦留陀夷比丘汝實作是事不答言
實作世尊佛種種因縁訶責迦留陀夷比丘
已云何名比丘共諸比丘諍惡口相言已強
佐助諸比丘尼如是訶已語諸比丘從今有
四種諍事出一者鬪諍事二者無根事三者
犯罪事四者常所行事鬪諍事者如諸比丘
共比丘諍惡口相言是法是非法是善是不
善是中共諍故相助別異是名鬪諍事無根
事者如諸比丘出餘比丘犯罪若有殘作
有殘不作有殘作不作若無殘作無殘不作
無殘作不作若有殘無殘作有殘無殘不作
有殘無殘作不作是中出犯罪無根故共相
纒著是名無根事犯罪事者有五種犯犯
波羅夷僧伽婆尸沙波逸提波羅提提舍尼突
吉羅若犯若汚若不悔是名犯罪事常所行
事者衆僧所作事若白一羯磨白二羯磨白
四羯磨布薩自恣立十四人羯磨是名常所
行事鬪諍事者以何爲本有十四破僧因縁
及六鬪諍本是名鬪諍事本無根事以何
爲根本有三根本見根聞根疑根若比丘
與比丘鬪諍相言已身作罪令他人説有殘
作有殘不作有殘作不作若無殘作無殘不
作無殘作不作若有殘無殘作有殘無殘不
作有殘無殘作不作若口若意作罪令他
人説有殘作有殘不作有殘作不作無殘作
無殘不作無殘作不作有殘無殘作有殘無
殘不作有殘無殘作不作從是中出他罪異
是名無根事根本犯罪諍以何爲本從何
事起從五種犯起以五種犯爲本有犯身作
非口非心作有犯口作非身非心作有犯身
作心作非口作有犯口作心作非身作有犯
身作口作心作無但心犯從是犯起是名犯
罪根本常所行事以何爲本從何事起所作
事從僧起僧爲根本是名常所行事根本所
有鬪諍皆名諍事耶有諍事亦名鬪諍耶
有鬪諍非諍事有諍事非鬪諍有鬪諍亦是
諍事有非鬪諍非諍事有鬪諍非諍事者
若比丘但相道説未成鬪諍有諍事非鬪
諍者三種諍事有鬪諍亦是諍事者若比丘
相道説亦成鬪諍事有非鬪諍非諍事者除
上三句所有無事諍皆名爲諍事耶有諍
事亦名無事諍耶有無事諍非諍事有諍事
非無事諍有無事諍亦諍事有非無事諍非
諍事有無事諍非諍事者但説他罪未起諍
事有諍事非無事諍者三種諍事是有無事
諍亦諍事者有比丘無事諍亦起諍事非無
事諍非諍事者除上三句所有犯罪皆名諍
事耶有諍事亦名犯罪耶有犯罪非諍事有
諍事非犯罪有犯罪亦諍事有非犯罪非諍









事有犯罪非諍事者所名犯罪有諍事非犯
罪者三種諍事有犯罪亦諍事者所名犯
罪亦諍非犯罪非諍事者除上三句所有
常所行事皆名諍事耶有諍事亦名常所行
事耶有常所行事非諍事有諍事非常所行
事有常所行事亦諍事有非常所行事非諍
事有常所行事非諍事者所名作法有諍
事非常所行者三種諍事有常所行亦諍
事者常所行亦諍非常所行事非諍事者
除上三句鬪諍事爲善爲不善爲無記或
善或不善或無記云何名善有諸比丘善
心共諍所謂是法是非法是律是非律是
名善云何不善有比丘不善心共諍是法
是非法是律是非律是名不善云何名無記
有諸比丘不以善心不善心共諍是法是
非法是律是非律是名無記無根事諍爲善
爲不善爲無記或善或不善或無記善者若
諸比丘善心共諍出他比丘罪有殘作有殘
不作有殘作不作無殘作無殘不作無殘作
不作有殘無殘作有殘無殘不作有殘無殘
作不作是名爲善不善者若諸比丘不善心
共諍出他罪有殘作有殘不作有殘作不
作無殘作無殘不作無殘作不作有殘無殘
作有殘無殘不作有殘無殘作不作是名不
善無記者若諸比丘不以善心不善心共
諍出他罪有殘作有殘不作有殘作不作無
殘作無殘不作無殘作不作有殘無殘作有
殘無殘不作有殘無殘作不作是名無記犯
罪事爲善爲不善爲無記耶犯罪事或不善
或無記不善者若諸比丘知佛結戒故犯是
名不善無記者不故犯佛所結戒是名無記
常所行事爲善爲不善爲無記或善或不善
或無記善者若諸比丘善心作白羯磨白二
羯磨白四羯磨布薩自恣立十四人羯磨是
名善不善者若諸比丘以不善心作白羯磨
白二羯磨白四羯磨布薩自恣立十四人羯
磨是名不善無記者若諸比丘不以善心不
善心作白羯磨白二羯磨白四羯磨布薩自
恣立十四人羯磨是名無記長老優波離問
佛鬪諍事以幾滅諍事滅佛言以二滅諍
事滅何等二以現前比尼滅及多覓比尼滅
又問世尊無根事以幾滅諍事滅佛言以
四滅諍事滅以現前比尼及憶念比尼滅現
前比尼及不癡比尼滅現前比尼及實覓比
尼滅又問世尊犯罪事以幾滅諍事滅佛
言以三滅諍事滅現前比尼及自言比尼
滅現前比尼及布草比尼滅又問世尊常所
行事用幾滅諍事滅佛言以一滅諍事滅
現前比尼滅鬪諍事云何以二滅諍事滅
隨以何住處有諍相言比丘是事付闥頼吒
斷闥頼吒比丘應受此事如法如比尼如佛
教滅若闥頼吒比丘能如法如比尼如佛教
滅者是事名滅以一滅諍事滅謂現前比尼
現前者人現前比尼現前人現前者是中
隨助擧事人有事人共集一處是名人現前
比尼現前者如法如毘尼如佛教滅是事是
名比尼現前若是闥頼吒不能如法如比尼
如佛教斷是事者應捨付僧僧應受是事如
法如比尼如佛教斷是事若僧能如法如比尼
如佛教斷是事者是名爲斷用一比尼所謂
現前比尼現前比尼者僧現前人現前比尼
現前僧現前者是中所有可中共作羯磨比
丘共同心和合一處可受欲者持欲來現在
比丘能遮者不遮是名僧現前人現前者有
隨助擧事人有事人共集一處是名人現前
比尼現前者如法如比尼如佛教斷是事是
名爲斷若僧不能如法如比尼如佛教斷是
事者爾時應僧中立二烏迴鳩羅應羯磨此
人令斷是事羯磨者一心和合僧一比丘僧
中問言誰能作烏迴鳩羅如法如比尼如佛
教斷是事僧中若言我能若有五法不應立
作烏迴鳩羅何等五隨愛行隨瞋行隨怖
行隨癡行不知斷不斷成就五法應立作
烏迴鳩羅不隨愛行不隨瞋行不隨怖行
不隨癡行知斷不斷即時一比丘應僧中唱
言大徳僧聽某甲某甲比丘能作烏迴鳩羅
如法如比尼如佛教斷隨僧中事若僧時到
僧忍聽立某甲某甲比丘作烏迴鳩羅能如
法斷隨僧中事是名白如是白二羯磨僧立
某甲某甲比丘作烏迴鳩羅斷隨僧中事竟
僧忍默然故是事如是持是二烏迴鳩羅比
丘若是上座諸下座比丘應與此二人欲已
遠去若此二烏迴鳩羅是下座應從諸上座
取欲已小遠去當如法如比尼如佛教斷是
事若二烏迴鳩羅能如法如比尼如佛教斷
是事者是名爲斷用一比尼所謂現前比尼
現前比尼者僧現前人現前比尼現前僧現
前者如上説人現前比尼現前亦如上説若
二烏迴鳩羅不能如法如比尼如佛教斷是事
者是二烏迴鳩羅應更立二烏迴鳩羅立
法者一心和合僧一比丘僧中問言誰能作烏
迴鳩羅斷隨僧中事若言我能一比丘僧中
唱言大徳僧聽某甲某甲比丘能作烏迴鳩
羅如法如比尼如佛教斷隨僧中事若僧時
到僧忍聽僧立某甲某甲比丘作烏迴鳩羅
能如法斷隨僧中事是名白如是白二羯磨
僧立某甲某甲比丘作烏迴鳩羅斷隨僧中事
竟僧忍默然故是事如是持是二烏迴鳩羅
若是上座諸下座比丘應與欲已小遠去
若二烏迴鳩羅是下座應從諸上座比丘取
欲已小遠去當如法如比尼如佛教斷是事
若二烏迴鳩羅能如法如比尼如佛教斷是
事者是名爲斷用一比尼所謂現前比尼現
前比尼者僧現前人現前比尼現前僧現前
者如上説人現前比尼現前亦如上説若是
二烏迴鳩羅不能如法斷者還付先二烏迴
鳩羅先二烏迴鳩羅應如法如比尼如佛教
斷若能如法斷是事者是名爲斷用一比
尼謂現前比尼現前比尼者僧現前人現前
比尼現前僧現前者如上説人現前比尼現
前亦如上説若是先二烏迴鳩羅復不能如
法如比尼如佛教斷是事者應捨付僧僧應
受是事如法如比尼如佛教斷若僧取是事
能如法如比尼如佛教斷者是名爲斷用一
比尼謂現前比尼現前比尼者僧現前人現
前比尼現前僧現前如上説人現前比尼現
前亦如上説僧不能如法如比尼如佛教斷
是事者僧應遣使往近住處僧所作是言此
事如是如是因縁起闥頼吒不能斷衆僧不
能斷二烏迴鳩羅不能斷後二烏迴鳩羅復
不能斷還先二烏迴鳩羅復不能斷還僧
復不能斷汝等大徳和合爲斷是事故即時
彼衆應和合若僧先安居應受七日去若七
日盡應受三十九夜去若三十九夜盡應破
安居來集一處受是事應斷近處僧應受是
事如法如比尼如佛教斷是事若近處僧能
如法如比尼如佛教斷者是名爲斷用一滅
諍事滅所謂現前比尼現前比尼者僧現前
人現前比尼現前僧現前如上説人現前比
尼現前亦如上説若近處僧不能如法如比
尼如佛教斷是事者爾時應僧中立二烏
迴鳩羅令斷立二烏迴鳩羅羯磨法者一心
和合僧一比丘僧中問言誰能作烏迴鳩羅
如法如比尼如佛教斷此隨僧中事是中若
言我能若有五法不應立作何等五隨愛
隨瞋隨怖隨癡不知斷不斷若成就五法
應立作烏迴鳩羅不隨愛不隨瞋 不隨怖
不隨癡知斷不斷即時一比丘僧中唱言大
徳僧聽某甲某甲比丘能作烏迴鳩羅能如
法如比尼如佛教斷隨僧中事若僧時到僧
忍聽某甲某甲比丘作烏迴鳩羅如法斷隨
僧中事是名白如是白二羯磨僧立某甲某
甲比丘作烏迴鳩羅斷隨僧事竟僧忍默然
故是事如是持是二烏迴鳩羅比丘若是上
座諸下座比丘應來與此二烏迴鳩羅比丘
欲已小遠去若此二烏迴鳩羅比丘是下座
應從上座比丘取欲已小遠去當如法如比尼
如佛教斷是事是二烏迴鳩羅若能如法如
比尼如佛教斷是事者是名爲斷用一比尼
謂現前比尼現前比尼者僧現前人現前比
尼現前僧現前者如上説人現前比尼現前
亦如上説若二烏迴鳩羅不能如法如比尼
如佛教斷是事者應更立二烏迴鳩羅立法
者一心和合僧中問言誰能作烏迴鳩羅如
法斷隨僧中事若言我能一比丘僧中唱言
大徳僧聽某甲某甲比丘能作烏迴鳩羅如
法斷隨僧中事若僧時到僧忍聽某甲某甲
比丘作烏迴鳩羅斷隨僧中事是名白如是
白二羯磨僧立某甲某甲比丘作烏迴鳩羅斷
隨僧中事竟僧忍默然故是事如是持是
二烏迴鳩羅若是上座諸下座比丘應與欲
已小遠去若二烏迴鳩羅是下座應從諸上
座取欲已小遠去應如法如比尼如佛教斷
是事若二烏迴鳩羅能如法如比尼如佛教
斷是事者是名爲斷用一比尼謂現前比尼
現前比尼者僧現前人現前比尼現前僧現
前如上説人現前比尼現前亦如上説若是
烏迴鳩羅不能如法斷是事者應還付先
鳩羅先鳩羅應受是事如法如比尼如佛
教斷是事是烏迴鳩羅若能如法如比尼如
佛教斷是事者是名爲斷用一比尼謂現前
比尼現前比尼者僧現前人現前比尼現前
僧現前者如上説人現前比尼現前亦如上
説若是先烏迴鳩羅復不能如法如比尼如
佛教斷者應捨付僧僧應受是事如法如比
尼如佛教斷用一比尼謂現前比尼現前比
尼者僧現前人現前比尼現前僧現前如上
説人現前比尼現前亦如上説若是近住處
僧不能如法如比尼如佛教斷是事者近處
僧若聞某處有衆僧好上座知説波羅提木
叉法是僧多有比丘持修多羅者持比尼
者持摩多羅伽者是近住處僧應以是事
遣使至某處大僧中應先立傳事人若界外
令滿衆僧數立法者一心和合僧應問誰能
作傳事人從是處持是事至某處若道中能
斷是事是中若有人言我能若有五法不應
立作傳事人隨愛隨瞋隨怖隨癡不知滅
不滅若成就五法應立作傳事人不隨愛
不隨瞋不隨怖不隨癡知滅不滅爾時傳
事人應持是事去若道中能如法如比尼如
佛教斷是事者是名爲斷用一比尼謂現前
比尼現前比尼者僧現前人現前比尼現前
僧現前如上説人現前比尼現前亦如上
説若傳事人不能道中如法如比尼如佛教
斷者應持至彼住處至彼住處已是中若有
上座多知多識長老比丘應語是人言是事
諍事如是因縁起闥頼吒不能斷衆僧不
能斷先二烏迴鳩羅不能斷後二烏迴鳩羅
不能斷還付先二烏迴鳩羅復不能斷還付
僧僧復不能斷近住處僧亦不能斷近住處
二烏迴鳩羅不能斷後二烏迴鳩羅亦不能
斷還付先二烏迴鳩羅復不能斷還付近
住處僧復不能斷傳事人道中不能斷是事
來至此間汝長老能受是事斷不若言能斷
應與作期若不作期不得與汝期者乃至九
月事有五種難斷一者堅二者強三者佷
戻四者往來五者疑畏堅者執是事強者
擧事人有事人勦健強力佷戻者擧事人
有事人惡性佷戻惡性往來者此事從一
住處至一住處疑畏者諸比丘畏斷事時破
一心和合僧作兩段故先應立行籌人如是
應立一心和合僧應問誰能作行籌人是中
有人言我能有五法不應立作行籌人隨愛
隨瞋隨怖隨癡不知行籌不行籌若成就
五法應立作行籌人不隨愛不隨瞋不隨
怖不隨癡知行籌不行籌是中一比丘唱
言大徳僧聽某甲比丘能爲僧作行籌人
若僧時到僧忍聽僧立某甲比丘作行籌人
是名白如是白二羯磨僧立某甲比丘作
行籌人竟僧忍默然故是事如是持若比丘
已作行籌人隨僧多少應作二種籌一分長
一分短一分白一分黒説如法者爲作長
籌説非法者爲作短籌説如法者爲作白
籌説非法者爲作黒籌説如法籌以右手捉
説非法籌以左手捉説如法籌緩捉説非法
籌急捉先行説如法籌後行説非法籌行籌
人應作是言此是説如法者籌此是説非法
者籌若行籌竟説如法者籌乃至多一是事
名斷用二比尼謂現前比尼多覓比尼現前
比尼者是中若有隨助擧事人有事人共和
合一處現前如法如比尼如佛教現前除斷
是名現前比尼是中多覓比尼者是中應求
覓往來問如法除斷若説非法者籌乃至多
一是事亦名爲斷用二比尼現前比尼多覓
比尼現前比尼者是中若有隨助擧事人及
有事人共和合一處現前如法如比尼如佛
教除斷是名現前比尼是中多覓比尼者是
中應求覓往來問非法除斷行籌人有四種
一者藏行籌二者顛倒行籌三者期行籌四
者一切行籌藏行籌者若有人闇中行籌若
有壁障處行籌是名覆藏行籌顛倒行籌
者若顛倒行籌以説如法人籌與説非法人
以説非法人籌與説如法人是名顛倒期
者若諸比丘隨和上阿闍梨作期隨同和
上同阿闍梨隨相識隨共語隨善知識隨同
心隨國土隨聚落隨處共作期我等取如
是如是籌汝等莫遠我邊莫別莫異莫不共
語共同一事是名期一切僧取籌者爾時
一切僧應和合一處不得取欲何以故或多
比丘説非法故是名一切僧取籌若是衆僧
及大上座大長老能如法如比尼如佛教斷
是事者即名爲斷用一比尼謂現前比尼
現前比尼者僧現前人現前比尼現前僧現
前如上説人現前比尼現前亦如上説若是
衆僧及上座説波羅提木叉不能斷是事者
應還付傳事人傳事人應取是事於道中斷
如法如比尼如佛教斷若是傳事人於道中
能如法如比尼如佛教斷是事者是名爲斷
用一比尼謂現前比尼現前比尼者如上
説若是傳事人不能如法如比尼如佛教斷
者是比丘道中若聞彼處僧坊中若有三比
丘若二若一比丘能持修多羅持比尼持摩
多羅伽四部衆所恭敬尊重是傳事人應到
彼住處應語一比丘言大徳是事如是如是
因縁起闥頼吒不能斷僧不能斷先烏迴鳩
羅不能斷後烏迴鳩羅不能斷還先烏迴鳩
羅復不能斷還僧復不能斷近住處僧亦不
能斷先烏迴鳩羅不能斷後烏迴鳩羅不能
斷還先烏迴鳩羅復不能斷還近住處僧復
不能斷傳事人道中亦不能斷有大衆僧及
上座知説波羅提木叉不能斷傳事人於道
中不能斷三比丘二比丘能持修多羅者持
比尼者持摩多羅伽者四衆所恭敬者皆
不能斷大徳取是事如法如比尼如佛教斷
是事是一比丘四衆所恭敬尊重者應作是
言不可二人相言倶得勝是中必一勝一負若
作如是語者是名説如法者若不作如是語
者是名説非法者若比丘如法滅事已還更
發起者波逸提若但訶責突吉羅有十種如
法行籌有十非法行籌十非法行籌者不以
小事行籌已過事行籌不問長老行籌非法
行籌別衆行籌非法別衆行籌用是行籌欲
令多有非法者用是行籌當多有非法者用
是行籌欲破和合僧用是行籌當破和合僧
問言云何名不以小事行籌答不爲可懺悔
事行籌已過事行籌者是事從此住處到彼
住處不問長老行籌者有比丘持修多羅比
尼摩多羅伽者不數往諮問何善何不善
何者有罪何者無罪何者白何者黒何者今
世利何者後世利何者導利人行是好非
惡非法行籌者不如法行籌別衆行籌者同
一界内別處行籌非法別衆行籌者不如法
同一界中別處行籌用是行籌欲令多有非
法者是比丘先作意用是行籌令多有説非
法者用是行籌當多有比丘非法者是比丘
先立意用是行籌當多有説非法者用是行
籌欲破和合僧者是比丘先作意用是行籌
令破和合僧用是行籌當破和合僧者是比
丘先作意我是行籌當破和合僧是名十種
非法行籌十如法行籌者以小事行籌未過
事行籌問長老行籌如法行籌和合衆行籌
如法和合衆行籌用是行籌欲令多有如法
者用是行籌當多有如法者用是行籌欲令
僧和合用是行籌當和合僧問云何名以小
事行籌答爲可懺悔事行籌未過事行籌者
是事在此住處未到彼住處問長老行籌者
有比丘持修多羅比尼摩多羅伽者數往諮
問何善何不善何者有罪何者無罪何者白
何者黒何者今世利何者後世利何者導
利人行是好非惡如法行籌者不違法行
籌和合衆行籌者同界内僧和合一處行籌
如法和合衆行籌者如法同界内衆一處集
行籌用是行籌欲令多有如法者是比丘先
作意以此行籌令多有説如法者用是行籌
當多有比丘如法者是比丘先作意用是行
籌當多有比丘説如法者用是行籌欲和合
僧者是比丘先作意用是行籌欲令僧和合
用是行籌當和合僧者是比丘先作意用是
行籌當和合僧是名十如法行籌若僧事可
付僧可付三人二人一人僧事者僧應受僧
事三人二人一人應受僧事僧應滅僧事三
人二人一人應滅是名諍事用二比尼滅云
何無根事諍用四比尼滅所謂現前及憶念
滅若現前及不癡滅若現前及實覓罪滅云
何現前及憶念滅如陀驃力士子比丘彌多
羅比丘尼以無根波羅夷法謗以是事故或
僧或三人二人一人數數説是事令憶念是
陀驃比丘從僧乞憶念比尼僧與憶念比尼
如法如比尼如佛教現前比尼者所與憶念
比尼人得憶念比尼者和合一處如法如比
尼如佛教是名現前及憶念比尼滅云何現
前及不癡滅如施越沙比丘狂心顛倒作種
種惡不清淨事不隨順道出家人所不應作
是人還得本心以是事故或僧或三人二人
一人數數説令憶念是施越沙比丘從僧乞
不癡比尼僧與不癡比尼如法如比尼如佛
教是中何等是現前比尼與不癡比尼人得
不癡比尼者和合一處如法如比尼如佛教
是名現前及不癡比尼滅云何現前及實覓
比尼如象首比丘釋子無慚無愧犯見聞疑
罪先自言犯後言不作僧與是人實覓比尼
如法如比尼如佛教是中何等是現前比尼
與實覓比尼人得實覓比尼者和合一處如
法如比尼如佛教是名現前比尼及實覓比
尼滅是名無根事用四比尼滅所謂現前及
憶念現前及不癡現前及實覓問犯罪事云
何以三滅諍事滅答所謂現前及自言現前
及布草云何現前及自言如比丘若他比丘
説罪若不説罪若令憶念若不令憶念自言
我犯僧伽婆尸沙是比丘從僧乞別住僧如
法如比尼如佛教與別住是中云何名現前
與別住人及得別住者和合一處如法如比
尼如佛教作作者與彼人作別住是中云何
復名如法自言如比丘若他比丘説罪若
不説罪若令憶念若不令憶念自言我犯僧
伽婆尸沙是應與摩那埵本日治應與出罪
是比丘從僧乞摩那埵本日治出罪羯磨僧
如法如比尼如佛教作出罪羯磨是事何等
現前與出罪人得出罪者和合一處如法如
比尼如佛教作作者與是比丘作出罪是中
云何復名如法自言如比丘若他説罪若不
説罪若令憶念若不令憶念自言我犯可悔
過罪是中現前者與悔過人作悔過人和合
一處如法如比尼如佛教作作者與作可
悔過是名現前比尼及自言比尼滅又問云
何現前比尼及布草如一住處諸比丘喜鬪
諍惡口相言是諸比丘和合一處作是念言
我等大衰失利我等於佛法中以信出家而
今作惡口相言我等若求覓是事根本者未
起事便起已起事不可滅是中一比丘應唱
言大徳僧聽若僧時到僧忍聽是事以布草
比尼滅是名白即時是諸比丘應分作兩部
是中若有上座若次上座若波羅提木叉通
義若波羅提木叉語此一部言我等大失非
得大衰非利大惡不善我等信故佛法中出
家求道然今喜鬪諍相言若我等求是事根
本者僧中有未起事便起已起事不可滅
今汝等當自屈意我等所作罪除偸蘭罪除
白衣相應罪是事汝等現前發露悔過不覆
藏是中若無一比丘語者應到第二部衆所
是中有長老上座應語言我等大失非得大
衰非利大惡不善我等信故於佛法中出家
求道今喜鬪諍相言若我等求是事根本者
僧中未起事便起已起事不可滅今汝等當
自屈意我等所作罪除偸蘭遮除白衣相應
罪今自爲及爲彼故當現前發露悔過不覆
藏諸比丘言汝自見罪不答言見罪如法
悔過莫復更起第二部衆亦應如是説是名
布草比尼是中云何名現前與布草人及得
布草者和合一處如法如比尼如佛教作
作者與作布草羯磨是名現前及布草滅
是名犯罪事用三比尼滅所謂現前自言布
草問常所行事云何以一現前比尼滅與
作白人得作白者和合一處如法如比尼如
佛教作白一羯磨白二羯磨白四羯磨布薩
説戒自恣受歳立十四人羯磨與羯磨人得
羯磨者和合一處如法如比尼如佛教作者
是名常所行事用一比尼滅所謂現前比尼
八法中諍事
法第八竟
十誦律卷第三十五

十誦律卷第三十六第六誦之一
　後秦北印度三藏弗若多羅譯　
雜誦第一調達
事上
佛在王舍城爾時調達於佛法中信敬心清
淨著三十萬金錢直莊嚴具出家乘調善象
直十萬金錢是象以金網等莊嚴亦直十萬
金錢調達所著衣服復直十萬金錢是調達
出家作比丘十二年中善心修行讀經誦經
問疑受法坐禪爾時佛所説法皆悉讀誦時
諸比丘有大神通勢力以閻浮樹故名閻浮
提斯諸比丘從是閻浮樹取果還噉去閻浮
樹不遠有訶梨勒林阿摩勒林鞞醯勒林取
是諸果還所住噉從欝單越取自然粳米還
噉從忉利天取須陀天食還噉東西南北現
種種神力調達見已即生貪心作是念我何
時當能有大神通勢力以閻浮樹故名閻浮
提從是閻浮樹取果還噉去閻浮樹不遠有
訶梨勒林阿摩勒林鞞醯勒林取是諸果還
所住噉從欝單越取自然粳米還噉從忉利
天取須陀食還噉東西南北現種種神力我
今何不往詣佛所問神通道作是念已即詣
佛所頭面禮佛問神通道佛先知是人於此
法中當作惡事是故不説語言調達汝止
何用是神通道爲當觀無常苦空無我調達
聞是語不忍不樂但一心向神通力作是念
舍利弗於佛第一經中説諸智慧弟子中最
上第一我當往詣舍利弗所問神通道當爲
我説念已即往問神通道舍利弗亦先知是
人於此法中當作惡事是故不説語言調達
汝止何用是神通道爲當觀無常苦空無
我調達聞是語不忍不樂但一心向神通道
作是念目連於佛第一經中説諸神通道弟
子中最勝第一我當往詣問神通道當爲我
説念已即往問神通道目連先知是人於此
法中當作惡事是故不説語言調達汝止
何用神通道爲當觀無常苦空無我調達聞
已不忍不樂但一心向神通道如是展轉至
最少一不滿五百大弟子所皆不爲説爾時
調達作是念阿難是我弟佛第一經中説
諸多聞弟子中阿難最勝第一我何不往詣
其所問神通道當爲我説念已即往問神通
道阿難未離欲故不知過去未來事便以多
聞慧爲説神通道調達受神通法已於山林
曠野坑谷中勤修習勤修習故得世俗四禪
因是四禪起神通力起神通力已以閻浮樹
故名閻浮提從是閻浮樹取果還噉去閻浮
樹不遠有大訶梨勒林阿摩勒林鞞醯勒林
取是諸果還所住噉從欝單越取自然粳米
還噉從忉利天上取須陀天食還噉東西南
北現種種神力是調達先來惡心於佛作是
念是沙門瞿曇種姓不勝我彼姓瞿曇生釋
家我亦姓瞿曇生釋家諸人以清淨心多有
供養者皆爲神通力故我於何家以神通力
攝取令多人隨順我作是念瓶沙王於國中
最大是佛不退轉弟子我正使神通力牽終
不可得調達素知種種外書星宿相人吉凶
天地怪相見瓶沙王太子阿闍世王相明了
我當以神通力攝取決定是我檀越以是因
縁多人隨從作是念已變身作象寶於阿闍
世太子家不從門入從門中出或從門入不
從門出現如是相欲令知是調達復變身作
馬寶或從非門入門中出或從門入非門出
現如是相欲令知是調達復現作寶鬘從太
子膝上出時太子捉鬘以繋額上現如是相
欲令知是調達復現作端正小兒著金寶瓔
珞在太子膝上東西宛轉太子嗚抱共戲唾
其口中現如是相欲令知是調達以是神通
力牽阿闍世太子心令生惡邪見謂調達神
通力勝佛生愛敬心供養衣服臥具湯藥乃
至日日送五百釜飮食五百乘車圍遶來至
調達所自手下食
爾時諸比丘中前著衣持鉢入王舍城乞食
聞阿闍世太子如是供養調達衣服臥具湯
藥日日送五百釜飮食五百乘車圍遶自至
調達所自手下食調達與五百弟子受是供
養聞已食後往詣佛所頭面禮足却坐一面
白佛言世尊我今日著衣持鉢入城乞食聞
阿闍世太子如是供養調達衣服臥具湯藥
日日送五百釜飮食五百乘車圍遶自至調
達所自手下食調達與五百比丘受是供養
佛語諸比丘汝等莫貪調達供養何以故是
調達得供養自損減故如竹以實死芭蕉實
亦然如騾懷妊死調達得供養亦如是爲自
損減故譬如竹蘆以實死爾時世尊欲明
了此事而説偈言
　　　　芭蕉以實死　竹蘆實亦然　　　　
　　　　騾懷妊故死　小人得養壞
此亦復如是調達癡人隨幾時得如是利
養隨爾所時長夜受諸苦惱生惡處故語
諸比丘譬如健夫打破惡狗鼻於汝等意云
何是狗寧更惡不答言實惡世尊佛言調
達癡人亦如是隨幾時得是供養隨爾所時
長夜受苦惱生惡處故爾時調達供養轉
増貪著供養覆心生如是惡心佛今捨僧
者我當將導衆僧生如是心時退失神通爾
時目連在支提國迦陵伽盧谷中時有迦
扶陀比丘倶羅子是長老目連弟子是比丘
捨離五欲修四梵行命終生梵世迦扶陀梵
天見調達退失神通見已如壯士屈伸臂頃
於梵世沒目連前現從禪定起語目連言汝
知不調達退失神通汝向佛所説者善以是
事白佛目連作是念我何不入定觀調達心
即時入定觀調達心見已失神通即從定起
默然受迦扶陀梵天語
爾時梵天知目連默然受已頭面禮足右遶
即沒目連受梵天請已即入禪定於支提
國迦陵伽盧谷中沒於王舍城現離佛不遠」
爾時目連即從定起往詣佛所頭面禮佛足
却坐一面白佛言世尊如迦扶陀梵天所説
調達實退神通
佛言汝先不知調達心如迦扶陀梵天語耶
佛共目連作如是語時調達即時與四弟子
倶來佛遙見調達來語目連言汝莫有所説
是癡人來自現其事目連作是念我何不入
定於此座上令調達不見即尋入定於此座
而調達不見調達前詣佛所頭面禮佛足及
四弟子却坐一面白佛言世尊年已老耄可
以衆僧付我佛但獨受現法樂令僧屬我我
當將導佛言舍利弗目連有大智慧神通
佛尚不以衆僧付之況汝噉唾癡人死人而
當付囑
爾時調達聞佛説噉唾癡人死人如是名字
即便大瞋欲毀世尊兩眉垂下憂慼低頭默
然無説作是思惟已即便起去作是念言佛
但讃歎舍利弗目連令大而毀呰我等使令
卑小是調達初向佛所生瞋恨心及舍利弗
目連等諸大弟子爾時阿難在佛後立以扇
扇佛佛顧語阿難諸比丘依王舍城住者
令集講堂集已白我阿難受教即令諸比丘
依王舍城住者皆集講堂集已往白佛言世
尊依王舍城諸比丘已集講堂佛自知時佛
即將侍者阿難往詣講堂於衆僧中敷座處
坐教化諸比丘世有五師何謂爲五一師
者不清淨持戒自言持戒清淨是弟子共住
故知師不持戒不清淨自言持戒清淨若我
等説師實者或當不喜若師不喜當云何説
我等蒙師故得衣服臥具湯藥飮食師好看
我等者自當覺知如是師爲弟子覆護持戒
是師亦從弟子求覆護持戒是世間初師第
二師者不淨命自言淨命弟子共住故知師
不淨命自言淨命若我等説師實者或當不
喜若師不喜當云何説我等蒙師故得衣服
臥具湯藥飮食師好看我等者自當覺知如
是師者爲弟子覆護淨命是師亦從弟子求
覆護淨命是名世間第二師第三師者知見
不清淨自言知見清淨弟子共住故知師知
見不清淨自言知見清淨若我等説師實者
或當不喜若師不喜當云何説我等蒙師故
得衣服臥具湯藥飮食師好看我等者自當
覺知如是師者爲弟子覆護知見是師亦從
弟子求覆護知見是名世間第三師第四師
者不善記事自言善記事弟子共住故知師
不善記事自言善記事若我説師實者或當
不喜若師不喜當云何説我等蒙師故得衣
服臥具湯藥飮食師好看我等者自當覺知
如是師者爲弟子覆護善記事是師亦從弟
子求覆護善記事是名世間第四師第五師
者非説清淨法自言説清淨法弟子共住故
知師非説清淨法自言説清淨法若我等説
師實者或當不喜若師不喜當云何説我等
蒙師故得衣服臥具湯藥飮食師好看我等
者自當覺知如是師者爲弟子覆護説清淨
法是師亦從弟子求覆護説清淨法是名世
間第五師佛言如來清淨持戒亦自言我清
淨持戒諸弟子不覆護如來清淨持戒如來
亦不求諸弟子覆護清淨持戒如來是淨命
自言我淨命弟子不覆護如來淨命如來亦
不求諸弟子覆護淨命如來是知見清淨自
言我知見清淨諸弟子不覆護如來知見清
淨如來亦不求諸弟子覆護知見清淨如來
是善記事自言我善記事諸弟子不覆護如
來善記事如來亦不求諸弟子覆護善記事
如來是説清淨法自言我説清淨法諸弟子
不覆護如來説清淨法如來亦不求諸弟子
覆護説清淨法佛言如來實有是法何不如
實説佛非隨順他又非弱語人譬如陶師持
坏瓶時不敢疾捉如來是眞實語了了語折
伏語若堅固者住不堅固者去汝等於如來
法語中宜應忍受
佛在王舍城爾時調達欲破和合僧受持破
僧事妬心方便故作是念我獨不能得破沙
門瞿曇和合僧壞轉法輪是調達有四同黨
弟子一名倶伽梨二名乾陀驃三名迦留羅
提舍四名三聞達多調達到是四人所作是
言我與汝等當共破沙門瞿曇和合僧壞轉
法輪我等當得如是名聲破沙門瞿曇和合
僧壞轉法輪我等能破彼四人語調達言
沙門瞿曇諸弟子有大智慧大神通力得天
眼知他心是人知見我等欲破沙門瞿曇和
合僧壞轉法輪我等云何能破調達語四人
言沙門瞿曇有年少弟子新入彼法出家不
久我等到是邊用五法誘取語諸比丘言汝
盡形壽受著納衣盡形壽受乞食法盡形壽
受一食法盡形壽受露地坐法盡形壽受斷
肉法若比丘受是五法疾得泥洹若有長老
上座比丘多知多識久習梵行得佛法味當
語之言佛已老耄年在衰末自樂閑靜受現
法樂汝所須事我當相與我等以如是方便
能破沙門瞿曇和合僧壞轉法輪四比丘言
如是調達調達後時到諸年少比丘所以五
法誘之語諸比丘言汝盡形壽受著納衣法
盡形壽受乞食法盡形壽受一食法盡形壽
受露地坐法盡形壽受斷肉法汝等行是五
法疾得泥洹復語諸長老上座比丘佛已老
耄年在衰末自樂閑靜受現法樂汝所須事
我當相與爾時調達非法説法法説非法非
律説律律説非律非犯説犯犯説非犯輕説
重重説輕有殘説無殘無殘説有殘常所行
法説非常所行法非常所行法説常所行法
非教説教教説非教時諸比丘見調達欲破
和合僧壞轉法輪已往詣佛所頭面禮佛足
却坐一面白佛言世尊是調達今欲破和合
僧受持破僧因縁事是人非法説法法説非
法非律説律律説非律非犯説犯犯説非
犯輕説重重説輕有殘説無殘無殘説有
殘常所行法説非常所行法非常所行法説
常所行法非教説教教説非教佛語諸比丘
汝等當訶調達令捨是破僧因縁事是諸比
丘受佛語已到調達所言汝莫求破和合僧
莫受持破僧事當與僧和合與僧和合者歡
喜無諍一心一學如水乳合得安樂住汝
當捨是破僧因縁事時調達不捨是事爾時
調達四伴黨訶諸比丘言汝等莫説調達是
事何以故是人説法説律是人所説是我等
意是知説非不知説是人所説皆是我等所
欲樂忍如是諸比丘再三諫調達不能令捨
惡邪便從座起往詣佛所頭面禮足一面座
已白佛言世尊我等已約勅調達不捨惡邪
有四伴黨復作是言汝等莫説調達是事何
以故是人説法説律是人所説皆我等意是
知説非不知説是人所説皆是我等所欲樂
忍諸比丘再三約勅不捨是事爾時佛作是
念如調達癡人及四伴黨或能破我和合僧
壞轉法輪我當自約勅調達令捨是事佛作
是念已即自約勅調達汝莫求破和合僧莫
受持破僧因縁事汝當與僧和合與僧和合
者歡喜無諍一心一學如水乳合得安樂
住汝莫非法説法法説非法非律説律律説
非律非犯説犯犯説非犯輕説重重説輕
有殘説無殘無殘説有殘常所行法説非常
所行法非常所行法説常所行法非教説教
教説非教汝當捨是破僧因縁事爾時調達
聞佛口教暫捨是事佛在王舍城爾時阿闍
世太子所有大臣將帥信敬調達是諸人
民爲助調達比丘作供養前食後食怛鉢那
諸有年少比丘出家不久者調達以大鉢小
鉢大小鍵鎡衣鉤禪鎭繩帶匙匕鉢支扇
蓋革屣隨比丘所須物皆用誑誘調達自共
百比丘或二百三百四百五百比丘恭敬圍
繞入王舍城別受好供養前食後食怛鉢那
諸有上座長老比丘得佛法味久修梵行是
諸比丘入城乞食得宿冷飯或不得或得
臭麨或不得如是麁食或飽不飽是中有比
丘少欲知足行頭陀聞是事心不喜種種因
縁訶責云何名比丘自共百人二百三百四
百五百比丘恭敬圍繞別受供養前食後食
但鉢那諸有上座長老比丘得佛法味久修
梵行是諸比丘入城乞食得宿冷飯或不得
或得臭麨或不得如是麁食或飽不飽種種
因縁訶已向佛廣説佛以是事集比丘僧知
而故問汝實作是事不答言實作世尊佛以
種種因縁訶責云何名比丘自共百人二百
三百四百五百比丘恭敬圍繞別受供養前
食後食怛鉢那諸上座長老比丘得佛法味
久修梵行是諸比丘入城乞食得宿冷飯或
不得或得臭麨或不得如是麁食或飽不飽
種種因縁訶已語諸比丘從今以二利因縁
故遮別衆食聽三人共食一利者守護檀越
以憐愍故二利者破諸惡欲比丘力勢故莫
令惡欲人別作衆別作法與僧共諍
佛在王舍城耆闍崛山上欽婆羅夜叉石窟
中住早起著衣持鉢入王舍城乞食食後還
耆闍崛山入欽婆羅夜叉石窟中坐禪爾時
調達勤作方便欲害佛即雇四惡健人往
上耆闍崛山共持大石到欽婆羅夜叉石窟
上待佛經行時佛晡時從石窟出在石窟前
陰中經行時四惡人共調達推石欲擲佛上
爾時欽婆羅夜叉深敬念佛見已以兩手接
石擲著餘處有碎石迸來向佛佛欲令衆生
生厭畏心及示諸業不失果報以是因縁故
入定於經行頭沒現於東方碎石隨去南西
北方亦復如是佛爾時沒大海水中碎石亦
隨佛復入須彌山中石亦隨逐到四天王
上石亦隨逐佛從四天王上至忉利天炎摩
天兜率陀天化樂天他化自在天復至梵衆
天梵輔天大梵天少光天無量光天光曜天少
淨天無量淨天遍淨天阿那婆訶天福徳天廣
果天不熱天喜見天樂見天阿迦尼吒天石
亦隨逐爾時世尊攝神足力還經行頭立石
墮佛足上傷足上血出深生苦惱佛以精進
力遮是苦已而説偈言
　　　　非空非海中　非入山石間　　　　
　　　　非天上地中　可遮業報處　　　　
　　　　非空非海中　非入山石間　　　　
　　　　非天上地中　得免宿惡殃
爾時調達及四惡健人初作逆罪佛即仰看
四人怖走似如人捕佛喚四人來爲汝説法
尋還佛所頭面禮足在一面坐佛種種説法
示教利喜示教利喜已語言汝去莫從來道
調達即瞋更雇八人教往殺是四人佛見八
人語言汝來爲汝説法八人即詣佛所頭面
禮足於一面坐佛種種説法示教利喜示教
利喜已語言童子汝去莫從來道爾時調達
復遣十六人欲殺八人語言汝往殺是八人
斷口舌故佛遙見十六人語言年少汝來爲
汝説法即詣佛所頭面禮足却坐一面佛種
種因縁説法示教利喜示教利喜已語言汝
去莫從來道調達復遣三十二人語言汝往
殺是十六人轉滅口舌故佛遙見三十二人
語言年少汝來爲汝説法尋詣佛所頭面禮
足却坐一面佛種種因縁説法示教利喜示
教利喜已語言隨汝意去爾時諸比丘繞石
窟四邊有立者坐者恐調達害佛佛見諸比
丘知而故問阿難諸比丘何故石窟四邊立
坐住何所待答言世尊調達欲害佛是故諸
比丘繞石窟四邊立坐住待願令調達不來
害佛佛語阿難若調達能害佛命無有是處
若佛爲他因縁死亦無是處爾時佛語阿難
汝將從行比丘入王舍城巷陌市肆多人住
處唱言調達所作事若身作口作莫謂是佛
事法事僧事此是調達及弟子所作事阿難
受教即將從行比丘詣王舍城巷陌市肆多
人住處唱言調達身作口作事莫謂是佛
事法事僧事此調達及弟子所作事如是唱
已阿闍世太子内宮大官聞是語作是念
沙門瞿曇妬瞋調達故令作是唱是上人調
達身口可作惡邪調達亦聞沙門瞿曇遣人
入王舍城巷陌市肆多人住處唱言調達身作
口作事莫謂是佛事法事僧事此是調達及弟
子事聞已倍増瞋恨向佛即往阿闍世太子
所言汝殺父我殺佛汝於摩竭國作王我
當作佛此摩竭國便有新王新佛不亦快
乎阿闍世太子聞是語喜深入其心受調達
語有時瓶沙王駕駃馬車入林園中遊戲
爾時太子持利劍於巷頭待爾時王晝日於
園中伎樂自娯向暮還宮王來轉近即以頻
遲羅劍遙用擲王馬車速疾故得免斯難太
子以不害王故即便走逃衆官尋時圍繞收
捕將詣王所王問太子言汝欲作何等答
言欲奪王命問言用誰語耶答言用上人
調達語爾時大臣有言一切沙門釋子皆應
打殺有言一切沙門釋子有何等罪應殺調
達及其弟子有言調達弟子有何等罪但
殺調達有言何以殺諸沙門釋子何以殺調
達弟子何以殺調達大王善好賢柔應死
者放云何殺諸沙門出家人耶我等何不以
此事白王隨王教治事亦成斷何煩我等自
用力耶王還宮已因此事故於治處坐大臣
官屬皆來朝覲於一面立王言昨所起事
當云何斷答言大臣有言一切沙門釋子皆
應打殺有言一切沙門釋子有何等罪應
殺調達及其弟子有言調達弟子有何等
罪但殺調達有言何以殺諸沙門釋子何以
殺調達弟子何以殺調達大王善好賢柔
應死者放云何殺諸沙門出家人也我等何
不以此事白王隨王教治事亦成斷何煩我
等自用力耶王言諸沙門釋子先時遣人唱
言調達身口所作事莫謂是佛事法事僧事
此是調達及弟子所作事此事先已唱説王
聞大臣有言一切沙門釋子皆應打殺王不
可是語有言諸沙門釋子有何等罪應殺調
達及其弟子王亦不可是語有言調達弟
子有何等罪應殺調達王亦不可是語有
言何以殺一切沙門釋子何以殺調達弟
子何以殺調達大王善好賢柔應死者放
隨王教治事亦成斷何煩我等自用力耶王
即可之賞賜聚落田宅財物時王自問太子
言汝欲作何等即除慚愧答言我欲奪王
命何以故王有王鼓王伎樂王持蓋王行時
金澡瓶導前我無王鼓王伎樂王持蓋王行
時持金澡瓶導前王便與太子王鼓王伎樂
王持蓋王行時金澡瓶導前爾時二王打
鼓二王唱導二王持蓋二王持金澡瓶在前
治國土法不可隨一切人意瓶沙王先未得
道時所可作惡不隨人意是諸人民心懷瞋
恨而作是念時到當報是諸惡人親近阿闍
世白言何國土中有二主者王言云何二主
答言二王打鼓二王作伎樂二王持蓋二王
行時持金澡瓶在前二王唱導汝父王後若
治國時當奪汝命獨自作王汝應方便治
王阿闍世王聞已心喜忍受即勅大臣官人
捕取父王令著獄中大臣受教即便收捕
繋在牢獄大王善好賢柔百千萬人持諸餚
饍往問訊王王噉以自活過數日已阿闍世
王問大王活不答言活云何得活答言問
訊人與飮食活王即勅獄官自今已後莫聽
人入後王夫人盜持食入王噉得活過數日
已王復問言大王活耶答言活云何得活
答言有王夫人來與飮食故即勅獄官莫聽
夫人入有大夫人深敬念大王以食塗衣
更著上衣往到獄中脱衣與王令食得活過
數日已王復問言父王活耶答言活云何得
活答言大夫人來縁得食活王言莫聽大夫
人入父王在獄中遙見耆闍崛山大王見佛
及僧舍利弗目連阿那律難提金鞞羅上山
下山大王得遙見佛及僧歡喜故活過數日
已阿闍世復問父王活耶答言活云何得
活大臣妬心答言遙見佛及僧故活王即勅
令障隔莫令得見諸佛常法有大因縁入城
時現如是神通力象深鳴馬悲鳴諸牛吼鵝
鴈孔雀鸚鵡舍利鳥倶耆羅鳥猩猩諸鳥出
和雅音大鼓小鼓箜篌箏笛琵琶簫瑟
篳篥鐃鈸不鼓自鳴諸貴人舍所有金銀寶
器内外莊嚴具若在箱篋中自然作聲盲者
得視聾者得聽瘂者能言痀躄者得伸
跛蹇得手足睞眼得正癭者得除苦痛
得樂毒者消歇狂者得止殺者離殺偸者
離偸邪婬者不邪婬妄語者不妄語兩舌惡
口絺語者不絺語貪者不貪瞋者不瞋邪見
者離邪見牢獄閉繋枷鎖杻械悉得解脱急
鬧處者皆得空閑未種善根者種已種者増
長已増長者得解脱諸伏藏寶物自然出
現如是希有事諸衆生得利益爾時佛入王
舍城以右足蹈門閫上悉現如是種種瑞應
瓶沙王曾見是相知佛當入城王從樓
閣向孔間立看佛入城王得聖道見佛及僧
歡喜故活過數日已阿闍世復問王今活耶
答言活云何得活諸大臣妬心答言佛入城
現神通力父王從向孔中見佛故活阿闍世
王言以利刀削大王脚底皮却急繋莫令東
西即受教削大王脚底急繋不得東西王以
是故臥日就羸篤又一時阿闍世王共母倶
食王有一子字優陀耶跋陀於道頭與狗子
共戲王問優陀耶跋陀今何所在答言道
中與狗子共戲王言喚來我與共食即抱狗
子隨信倶至王子不食王言何故王子
言王聽我與狗子食者爾乃食耳王言隨
意王子自食隨持與狗王語母言我作難事
何以故我澆頂刹利王以愛念兒故與狗共
食母言此非作難事何以故人有噉狗肉
者與食何怪會知汝父作難事不王言作何
難事母言汝年小時手指生癰受急苦痛
晝夜不寐汝父抱著膝上口含癰指大王體
軟汝得安睡由口暖故癰熟膿潰大王心念
却指唾膿復増子苦即隨咽膿汝父作是難
事願汝時放王聞默然母謂已放宮中聲出
已放大王巷陌諸處聞大王得出王賢善故
百千種人皆稱善哉咸到獄所各作是言大
王得出大王聞已作是念我兒惡逆無慈愍
心不知當復何事治我作是念已自投床下
遂便命絶爾時阿闍世王奪父王命得大逆
罪
佛在王舍城耆闍崛山中與大比丘衆五百
人倶爾時世尊中前著衣持鉢入王舍城乞
食食已還上耆闍崛山七日之中結加趺坐
受禪定樂過七日已中前著衣持鉢入城爲
乞食故爾時調達聞瞿曇沙門在王舍城耆
闍崛山中與大比丘衆五百人倶瞿曇中前
著衣持鉢入王舍城乞食食已還上耆闍崛
山七日之中結加趺坐受禪定樂過七日
已中前著衣持鉢入城爲乞食故爾時阿闍
世王有象名守財兇惡多力四方無雙于時
調達持五百金錢與象師言汝知不耶王敬
待我我今於人能有損益此五百金錢今並
與汝若事果成厚相供給田宅人民問言何
事答言沙門瞿曇與大比丘衆五百人倶在
耆闍崛山中沙門瞿曇中前著衣持鉢入王
舍城乞食食已還上耆闍崛山七日之中結
加趺坐受禪定樂過七日已中前著衣持鉢
入城爲乞食故汝能以酒與象令醉解鎖却
靽令奪瞿曇沙門命不象師答言爾此是
小事斯象屬我想不忘報調達語言我聞沙
門瞿曇却後七日當來入城即屈指度籌到
七日時與象酒醉繋住待佛諸佛常法有大
因縁入城時現如是瑞應象深鳴馬悲鳴諸
牛王吼鵝鴈孔雀鸚鵡舍利鳥倶耆羅鳥猩
猩諸鳥出和雅音大鼓小鼓箜篌箏笛琵琶
簫瑟篳篥鐃鈸不鼓自鳴諸貴人舍所有金
器銀器内外莊嚴具若在箱篋中自然作聲
盲者得視聾者得聽瘂者能言痀躄者得伸
跛蹇得手足睞眼得正癭者得除苦痛得
樂毒者消歇狂者得止殺者離殺偸者離
偸邪婬者不邪婬妄語者不妄語兩舌惡口
絺語者不絺語貪者不貪瞋者不瞋邪見者
離邪見牢獄閉繋枷鎖杻械悉得解脱急鬧
處者皆得空閑未種善根者種已種者増長
已増長得解脱諸伏藏寶物自然發出現如
是諸希有事一切衆生皆得利益佛到城以
右足著門閫上即現如是種種瑞應象師曾
見是相知佛入城即解象靽放去欲令害
佛無能遮者是象面有三瘤醉狂蹴踏百千
萬衆皆大怖畏有入舍者在屏覆處者巷陌
皆空除佛及弟子有賢者遙見守財象來向
佛所白佛言世尊是象飮能醉酒象已離
䩭靽遣來害佛無能遮者願佛入舍若
還出城勿令此象害佛世尊命佛言若守
財象奪佛命者無有是處若佛爲他因縁死
亦無是處是賢者心大歡喜言若守財象能
奪佛命無有是處若佛爲他因縁死者亦無
是處爾時衆人於屋上樓閣上向中立作高
大聲時有不信者言是守財象或能殺佛有
信者言是守財象能殺佛者無有是處象
遙見佛即便齧齒擧鼻竪尾弭耳努力走
向佛所諸比丘遙見象來皆大驚怖捨佛走
逃唯除一阿難象來逼佛佛即以慈三昧力
象醉即醒頭面禮佛以鼻拭佛足佛以右手
摩其頭即説偈言
　　　　世尊以長臂　柔軟相輪手　　　　
　　　　摩轅象頭教　如父教其子
　　　　佛言大象　莫起惡業　起惡業者　　　　
　　　　不生善處　伊羅轅象　跋陀和象　　　　
　　　　提羅遮象　醯摩和象　有兇行象　　　　
　　　　有牛王象
　　　　天象等禮佛　不放逸調戲　　　　
　　　　放逸調戲者　不得生善處　　　　
　　　　若汝不放逸　當得生天上
佛説偈已爲守財象説法示教利喜示教利
喜已默然時守財象從佛聞法故心悔涙出
頭面禮佛足右繞而去爾時衆人聞佛摧伏
惡象希有事故無量衆集佛見無量衆集已
告阿難言汝爲我敷座辦水阿難受教即於
是處敷座辦水合掌白佛言世尊已敷座辦
水佛自知時佛即洗足就所敷座坐已便入
禪定於此處沒出於東方虚空中現四威儀
行立坐臥入火光三昧現種種色光青黄赤
白紅縹紫碧身下出火身上出水復從身上
出火身下出水南西北方亦復如是現如是
種種神通力已還坐本處時坐衆人先懷厭
惡怖畏心者見佛神變及調伏醉象即於佛
所深生信敬佛知衆生深信柔軟隨其所應
爲説道法是衆中有人得暖法者頂法者順
道忍法者三毒薄者離欲者世間第一法者
有得須陀洹果斯陀含果阿那含果者有種
聲聞乘因縁者有種辟支佛乘因縁者有種
佛乘因縁者如是利益無量衆生佛於是日
無所食噉捉阿難臂便從虚空還耆闍崛山
中諸比丘聞世尊還皆詣佛所頭面禮佛足
却坐一面白佛言希有世尊如是急怖畏
時阿難不捨離佛佛語諸比丘阿難不但今
急怖時不捨離佛乃過去世急怖時亦不
捨離佛今當説之有過去世近雪山下有鹿
王名威徳作五百鹿主時有獵師安穀施
羅鹿王前行右脚墮毛羂中鹿王心念若
我現相則諸鹿不敢食穀須噉穀盡爾乃現
相現脚相時諸鹿皆去唯一女鹿住説偈
言
　　　　大王當知　是羂師來　願勤方便　　　　
　　　　出是羂去
爾時鹿王以偈答言
　　　　我勤方便　力勢已盡　毛羂轉急　　　　
　　　　不能得出
爾時女鹿見獵師轉近重説偈言
　　　　大王當知　羂師轉近　願勤方便　　　　
　　　　求出是羂
鹿王答言
　　　　我勤方便　力勢已盡　毛羂轉急　　　　
　　　　不可得脱
女鹿見獵師到已向説偈言
　　　　汝以利刀　先殺我身　然後願放　　　　
　　　　鹿王令去
獵師聞之生憐愍希有心畜生深愛他故乃
能與命以偈答言
　　　　我終不殺汝　亦不殺鹿王　　　　
　　　　放汝及鹿王　隨意所樂去
獵師即時解放鹿王佛語諸比丘昔鹿王者
豈異人乎莫作異觀則我身是五百鹿者則
汝等五百比丘是汝等過去世急怖時捨離
我今急怖時亦捨我去時獵師者則守財
象是過去世不惱害我今世亦不害我時女
鹿者阿難是過去世急怖時不捨我去今世
急怖時亦不捨我去佛即以是因縁故説第
二本生佛言過去世時有波羅奈城城邊有
池池名雨成是池中有多水多魚多龜多鵝
鴈鴨中有鴈王名治國作五百鴈主爾時有
獵師先施毛羂近穀是鴈王前行右脚著羂
中作是念若我出是羂脚者餘鴈不敢噉穀
須噉穀盡然後當現噉穀盡已即便現脚相
衆鴈捨王飛去唯有一大臣名蘇摩不捨王
去治國鴈王語大臣言我與汝職作王在諸
鴈前行答言不能問言何故爾時大臣以
偈答言
　　　　我願隨王　死生不變　寧共王死　　　　
　　　　勝相離生　大王當知　是羂師來　　　　
　　　　但勤方便　求脱此羂
爾時鴈王以偈答言
　　　　我勤方便　力勢已盡　毛羂轉急　　　　
　　　　不能得脱
爾時大臣見羂師轉近復説偈言
　　　　大王當知　羂師欲至　願勤方便　　　　
　　　　求脱此羂
爾時鴈王以偈答言
　　　　我勤方便　力勢已盡　毛羂轉急　　　　
　　　　不可得脱
蘇摩大臣見羂師到已向説偈言
　　　　大王毛脂肉　我與等無異　　　　
　　　　汝以刀殺我　放王不損汝
爾時羂師作是念畜生深愛他故乃能與命
甚爲希有作是念已語大臣言我不相殺放
汝及王隨意樂去獵師即解鴈王放去是二
鴈小遠共相謂言是獵師作希有事與我等
壽命若先殺一後殺一誰能遮者我等資
生之具當以厚報獵師聞已問言汝等何説
不能去耶二鴈答言我等能去但具説汝作
希有事與我等命若汝先殺一後殺一誰能
遮者我等資生之具當以厚報獵師問鴈
汝是畜生有何生具以用報我二鴈答言波
羅奈王名梵徳汝持我與時獵師言彼或害
汝云何當與鴈言汝莫繋縛我但散將去
爾時獵師持二鴈著兩肩上到城巷陌中行
是鴈端正衆人樂見多人愛念衆中有言我
與汝五錢有與十錢二十錢者皆言小待
莫殺是人比至王宮大得財物獵師到王宮
門已置鴈于地鴈王語守門者汝白梵徳王
治國鴈王今在門外便往白王王即聽入與
設金床蘇摩大臣隨所應與共相問訊然後
就座以偈問訊梵徳王言
　　　　王體安隱不　國土豐足不　　　　
　　　　如法化民不　等心治國不
爾時梵徳王以偈答言
　　　　我常自安隱　國土恒豐寧　　　　
　　　　以法化國民　等心無偏私
如是詶對説五百偈梵徳王聞其所説而作
是念鴈王乃爾明達蘇摩大臣時默然住梵
徳王言汝何故默然大臣答言汝是人王國
主此鴈王陂澤國主二主共語何敢間錯
王作是念此是賢臣語言蘇摩我有好園
汝能於中住不當更集諸鴈爲汝等作池與
汝等作隨所樂食答言不能王問何故鴈
王言王或睡覺忘不蠲我勅作鴈肉食若宰
人不能得餘鴈或殺我等以充王厨治國鴈
王入王宮中諸鴈從雨成池出於王宮上徘
徊悲鳴翅濕有水灑汚宮殿王仰看見水汚
宮殿怪而問曰此是何等鴈王答言是我眷
屬王言汝欲去耶答言欲去王言汝何所
須答言我爲獵師所得於我等作希有事與
我等壽若先殺一後殺一誰能遮者王言當
何以報之二鴈答言與金銀車𤦲瑪瑙衣服
飮食作是語已飛昇虚空佛語諸比丘爾時
治國鴈王豈異人乎則我身是五百鴈者則
五百比丘是過去急怖時捨我去今世急怖
時亦捨我去獵師者守財象是過去世時不
惱害我今亦不惱害我梵徳王者即淨飯
王是蘇摩大臣者阿難是過去急怖畏時不
捨我今急怖畏時亦不捨我佛即時以是因
縁故説第三本生有過去世近雪山下有師
子獸王住作五百師子主是師子王後時老
病痩眼闇在諸師子前行墮空井中五百師
子皆捨離去爾時去空井不遠有一野干見
師子王作是念我所以得此林住安樂飽滿
肉者由師子王故師子王今墮急處云何當
報時此井邊有渠流水野干即以口脚通水
入井隨水滿井師子浮出時此林神而説偈
言
　　　　身雖自雄健　應以弱爲友　　　　
　　　　小野干能救　師子王井難
佛語諸比丘爾時師子王者豈異人乎則我
身是五百師子者諸比丘是過去世急怖時
捨離我去今急怖時亦捨我去野干者阿
難是過去世時愛念我今亦愛念我
佛即以是因縁故如是廣説五百本生
十誦律卷第三十六

十誦律卷第三十七第六誦之二
　後秦北印度三藏弗若多羅譯　
雜誦中調達事之二
佛在王舍城方黒石聖山與大比丘衆七百
人倶爾時世尊中前著衣持鉢阿難隨後入
王舍城乞食食後往詣講堂於衆僧前敷坐
處坐調達亦如是中前著衣持鉢迦留羅提
舍隨後入王舍城乞食食後詣講堂隨次第
坐坐已調達僧中唱言比丘應盡形受著納
衣應盡形受乞食應盡形受一食應盡形
受露地住應盡形受斷肉魚是五法隨順
少欲知足易養易滿知時知量精進持戒清
淨一心遠離向泥洹門若比丘行是五法疾
得泥洹調達爾時非法説法法説非法善説
非善非善説善犯説非犯非犯説犯輕説重
重説輕有殘説無殘無殘説有殘常所行法
説非常所行法非常所行法説常所行法言
説非言非言説言佛爾時自約勅調達汝莫
作方便破和合僧莫受持破僧因縁事汝與
僧共和合和合者歡喜無諍一心一學如水
乳合安樂行汝莫非法説法法説非法非善
説善善説非善非犯説犯犯説非犯輕説重
重説輕有殘説無殘無殘説有殘常所行法
説非常所行法非常所行法説常所行法言
説非言非言説言調達聞佛如是約勅不捨
破僧因縁事當佛約勅調達不捨是事爾時
迦留羅提舍比丘在調達後以扇扇調達加
留羅提舍比丘即時偏袒右肩合掌白佛言
如佛讃歎頭陀功徳上人調達亦讃歎頭陀
功徳佛何以生妬心佛言癡人我有何妬
心過去諸佛讃歎納衣聽著納衣我今亦讃
歎納衣聽著納衣亦聽著居士衣癡人過去
諸佛讃歎乞食聽乞食我今亦讃歎乞食聽
乞食亦聽請食癡人過去諸佛讃歎一食聽
一食我今讃歎一食聽一食亦聽再食癡人
過去諸佛讃歎露地住聽露地住我今讃歎
露地住聽露地住亦聽房舍住癡人我不聽
噉三種不淨肉若見若聞若疑見者自眼見
是畜生爲我故殺聞者從可信人聞爲汝故
殺是畜生疑者是中無屠賣家又無自死者
是人凶惡能故奪畜生命癡人如是三種肉
我不聽噉癡人我聽噉三種淨肉何等三不
見不聞不疑不見者不自眼見爲我故殺
是畜生不聞者不從可信人聞爲汝故殺
是畜生不疑者是中有屠兒是人慈心不能
奪畜生命我聽噉如是三種淨肉癡人若大
祠所謂象祠馬祠人祠和闍毘耶祠三若波
陀祠隨意祠若諸世會殺生處祠如是大祠
世會中不聽沙門釋子噉肉何以故是大
祠世會皆爲客故佛説是已即從坐起入
室坐禪爾時調達作是言我調達僧中唱言
比丘應盡形著納衣應盡形乞食應盡形一
食應盡形露地住應盡形不噉肉魚隨何比
丘憙樂是五法者便起捉籌唱已調達及四
伴即起捉籌調達第二復作是言我調達僧
中唱言比丘應盡形著納衣應盡形乞食應
盡形一食應盡形露地住應盡形不噉肉魚
隨何比丘喜樂是五法者便起捉籌唱第二
語已有二百五十比丘從坐起捉籌調達第
三復作是言我調達僧中唱言比丘應盡形
著納衣應盡形乞食應盡形一食應盡形露
地住應盡形不噉肉魚隨何比丘憙樂是五
法者便起捉籌第三唱已復有二百五十比
丘從坐起捉籌爾時調達即將是衆還自住
處更立法制調達作是言應盡形著納衣應
盡形乞食應盡形一食應盡形露地住應
盡形不噉肉魚隨何比丘不憙樂不忍受是
五法者是人去我等遠與我別異不共語世
尊晡時從禪室起於僧中坐告諸比丘調達
以八邪法覆心不覺破僧何等八利衰毀譽
稱譏苦樂惡知識惡伴黨調達聞佛説其破
僧壞轉法輪歡喜作是念瞿曇沙門有大神
通力勢我能破彼和合僧我好名聲流布四
方瞿曇沙門有大神通力勢調達能破彼和
合僧便如佛在僧中坐時右舍利弗目連
在左調達亦如是右倶迦梨左迦留羅提
舍時舍利弗目連白佛言世尊我等今往
調達衆中有可化者開導令還佛言隨意舍
利弗目連即詣調達講堂有一比丘見舍利
弗目連往調達衆所宛轉啼哭似木段轉作
是念如是惡世舍利弗目連捨離世尊反就
調達佛見比丘知而故問汝今何以宛轉啼
哭如似木段答言世尊如是惡世舍利弗
目連捨離如來反就調達佛言比丘若舍利
弗目連捨我去更求智慧者無有是處比丘
聞佛語心大歡喜稱言舍利弗目連捨如來
去更求智慧者無有是處爾時調達遙見舍
利弗目連來心大歡喜作是念瞿曇沙門第
一好大弟子二人今轉屬我如佛見舍利弗
目連來時擧右手言善來舍利弗目連調達
亦爾見舍利弗目連來亦擧右手言善來
舍利弗目連即遣右倶伽梨安舍利弗遣左
迦留羅提舍安目連如佛在衆中語舍利弗
目連汝等爲衆説法我脊痛小息調達亦爾
在衆中語舍利弗目連汝等爲諸比丘説法
我脊痛小息如佛四褻欝多羅僧敷以僧伽
梨作枕右脇臥調達亦爾四褻欝多羅僧
敷以僧伽梨作枕右脇臥時有天神深愛佛
法故令調達睡轉左脇臥鼾睡䆿語嚬呻
振擺斷齒作聲時舍利弗爲諸比丘説法種
種因縁讃歎佛法僧戒種種呵責説調達過
罪惡道分當墮阿鼻地獄一劫壽不可救目
連即入如是禪定以是定力於是處沒出於
東方虚空中現四威儀行立坐臥入火光三
昧現種種色光青黄赤白紫碧縹緑身上出
水身下出火或身上出火身下出水南西北
方亦復如是現神變已還坐本處時是衆中
五百比丘見神通聞説法已作是念我等或
錯墮邪道中第二舍利弗復爲諸比丘説
法種種因縁讃歎佛法僧戒種種呵責説調
達過罪惡道分當墮阿鼻地獄一劫壽不可
救目連即入如是禪定以是定力於是處
沒出於東方虚空中現四威儀行立坐臥入
火光三昧現種種色光青黄赤白紫碧縹緑
身上出水身下出火或身上出火身下出水
南西北方亦復如是現神變已還坐本處第
二諸比丘生疑作是念我等在邪道耶第三
舍利弗復爲説法種種因縁讃歎佛法僧戒
種種呵責説調達過罪惡道分當墮阿鼻地
獄一劫壽不可救目連即入如是禪定以
是定力於是處沒出於東方虚空中現四威
儀行立坐臥入火光三昧現種種色光青黄
赤白紫碧縹緑身上出水身下出火或身上
出火身下出水南西北方亦復如是現神變
已還坐本處第三諸比丘作是念我等實錯
定墮邪道舍利弗目連即從坐起去五百比
丘亦從坐起去時舍利弗目連及五百比丘
倶詣佛所頭面禮佛足却坐一面時調達講
堂空無大衆唯有四伴在迦留羅提舍先在
調達左調達見目連來驅迦留羅提舍安目
連爾時迦留羅提舍以是因縁故以右脚蹴
調達令覺語言樂衆調達舍利弗目連奪汝
衆去調達覺已見講堂空迷悶墮床時四伴
以冷水灑還得醒悟作是念我是釋種姓瞿
曇大人不可屈下從他語諸比丘先有外
道法隱沒不了我今當發起明了住是法中
汝等當知我從今不復屬沙門瞿曇作是語
時即名捨戒諸比丘白佛言希有世尊舍利
弗目連求調達便疾得其便佛言不但今世
得調達便過去世時亦得其便汝今善聽
佛即廣説本生因縁語諸比丘過去世時
有一射師多諸弟子師作是念諸弟子中第
一巧者以女妻之及四馬車附釵千箭千金
錢其後知一弟子最上巧射即嫁女與及四
馬車附釵千箭及千金錢弟子與女同載
一車還所住處道中有千賊餘人見賊語弟
子言是中有千賊莫從此道爲賊所惱是弟
子發憍慢心自恃技能從是道去時千賊下
道側食是弟子亭車道中遣婦語賊主與
我食分婦即詣彼語其賊主言某射師弟子
故遣我來索食分賊主作是念如是道中遣
如是使必是無畏當與食分諸賊憂愁咸作
是念我等用是活爲何不殺是人取是女作
婦取四馬車千箭千金錢用語女言還去不
與食分是女還言不肯與我等食分更遣
往語言若汝等不肯與我食分各起莊嚴來
共鬪戰即復往語時彼賊中百人莊嚴來共
鬪戰弟子以百箭殺百人如是二百三百乃
至九百九十九人唯留一箭以擬賊主賊主
作是念我用是活爲一人殺滅千人即起著
杖捉弓擩箭是二人皆善知射倶相求便弟
子作是念我云何當得其便即語婦云汝
小遠於彼歌舞動身令莊嚴具作聲擧衣現
身是婦即於一面歌舞動身令莊嚴具作聲
擧衣現身賊主見聞已心動弟子得便放一
箭殺之佛言爾時射師者豈異人乎則我身
是弟子者舍利弗是女人者目連是爾時
賊主調達是爾時二人求便得便今亦求便
得便爾時世尊廣説如是本生
佛在舍衞國爾時長老優波離問佛言世尊
所言破僧者云何名破僧齊幾所名破僧佛
語優波離用十四破僧事若從是中隨所用
事十四者非法説法法説非法非善説善
善説非善犯説非犯非犯説犯輕説重重説
輕有殘説無殘無殘説有殘常所行法説非
常所行法非常所行法説常所行法非説言
説説言非説於是中非法説法偸蘭遮法説
非法偸羅遮非善説善偸羅遮善説非善
偸羅遮非犯説犯偸蘭遮犯説非犯偸蘭
遮有殘説無殘偸蘭遮無殘説有殘偸蘭遮
輕説重偸蘭遮重説輕偸蘭遮常所行法説
非常所行法偸蘭遮非常所行法説常所行
法偸蘭遮非説言説偸蘭遮説言非説偸蘭
遮若是比丘非法説法以是非法教衆折伏
衆破和合僧破和合僧已得大罪得大罪已
一劫壽墮阿鼻地獄中若比丘非法説法法
説非法非善説善善説非善犯説非犯非犯
説犯有殘説無殘無殘説有殘輕説重重説
輕常所行法説非常所行法非常所行法説
常所行法説言非説非説言説若比丘以是
等十四非法教衆折伏衆破和合僧破和合
僧已得大罪得大罪已一劫壽墮阿鼻地獄
中優波離是十四事名破僧若十四事中隨
用何事亦名破僧若比丘非法中生非法
想於破僧中生非法見知破僧是非法以是
心破僧得逆罪若比丘非法中生非法想破
僧中生疑以是心破僧得逆罪若比丘非法
中生非法想破僧中生是法見是人不得
逆罪若比丘非法中生法想破僧中生法見
是比丘不得逆罪若比丘非法中生法想破
僧因縁中生疑是比丘不得逆罪優波離又
問佛言世尊云何名和合僧佛語優波離有
十四事名破僧若滅此事名和合僧十四
者非法説非法法説法善説善非善説非
善犯説犯非犯説非犯有殘説有殘無殘説
無殘輕説輕重説重常所行法説常所行法
非常所行法説非常所行法説言是説非説
言非説若比丘非法説非法以是教衆折伏
衆和合破衆永受天上樂若比丘如法説如
法以是教衆折伏衆和合破衆永受天上
樂若比丘善説善非善説非善犯説犯非犯
説非犯有殘説有殘無殘説無殘輕説輕重
説重常所行法説常所行法非常所行法説
非常所行法説言説非説言非説若以是等
十四法教衆折伏衆和合破衆永受天上樂
是名十四事和合僧若比丘從十四事中隨
所用事和合僧永受天上樂佛語優波離一
比丘不能破和合僧若二若三四五六七八
亦不能破和合比丘僧極少乃至九清淨同
見比丘能破和合比丘僧優波離一比丘尼
不能破和合僧若二若三四五六七八九清
淨同見比丘尼亦不能破和合僧優波離非
一式叉摩尼非一沙彌沙彌尼非一出家出
家尼能破和合僧若二若三四五六七八九
清淨同見亦不能破和合僧優波離有二因
縁名破僧一唱説二取籌唱説者如調達於
僧中乃至第二第三唱言我調達作是語取
籌者如調達初唱竟共四伴取籌長老優波
離問佛言世尊擯比丘能破僧不及隨順擯
比丘助隨順擯比丘若作擯比丘及隨順作
擯比丘助隨順作擯比丘若大長老及隨順
大長老比丘助隨順大長老比丘皆能破僧
不佛言一切比丘皆能破僧唯除擯人不
能破僧
佛在王舍城爾時六群比丘以木棒自打治
身諸居士呵責言諸沙門釋子自言善好有
徳以木棒自治身如王如大臣是事白佛佛
言從今不應以木棒治身治者突吉羅諸比
丘以木丸自治身佛言從今不聽以木丸治
身治者突吉羅佛在舍衞國六群比丘洗浴
以鉋刮身毛脱諸居士呵責言諸沙門釋
子自言善好有徳洗浴以鉋刮身毛脱如王
如大臣是事白佛佛言從今洗浴不聽以
鉋刮身毛脱刮者突吉羅爾時有比丘名
強耆羅多毛洗浴已毛中水濕衣爛壞身體
臭穢是事白佛願聽洗浴時以鉋刮去水
佛言聽爾時六群比丘以香塗身諸居士呵
責言諸比丘自言善好有徳以香塗身如王
如大臣是事白佛佛言從今不聽以香塗身
塗者突吉羅六群比丘以掌治身諸居士呵
責言諸比丘自言善好有徳以掌治身如王
如大臣是事白佛佛言從今不聽以掌治身
治身者突吉羅掌有二種手掌脚掌手
掌治突吉羅脚掌治亦突吉羅除手掌脚
掌以餘身分治者亦突吉羅爾時六群比丘
就柱治身是事白佛佛言從今不聽就柱治
身就治者突吉羅六群比丘就壁治身就石
治身佛言從今不應就壁石治身就治者突
吉羅
佛在迦維羅衞國爾時釋摩男請佛及僧明
日食佛默然受釋摩男知佛默然受請已
頭面禮佛足右遶而去還舍通夜辦種種多美
飮食早起敷坐處遣使白佛時到唯聖知時
爾時諸比丘以油塗足是國多塵土著比丘
脚諸居士婦以兩手接比丘足作禮然後洗
手捉鉢下食有比丘語居士婦言先洗手已
捉鉢答言已洗若汝不油塗脚上來者當
有何過佛見居士婦呵責比丘作如是事佛
食後還僧坊以是事集比丘僧語諸比丘
從今不應以油塗足入白衣家塗足入白
衣舍者突吉羅若有泥有瘡塗入者不犯六
群比丘油塗頭諸居士呵責言諸沙門釋
子自言善好有徳以油塗頭如白衣佛言從
今不聽比丘以油塗頭塗者突吉羅若新剃
髮若頭痛若房舍内塗者不犯六群比丘莊
嚴面目諸居士呵責言諸比丘自言善好有
徳莊嚴面目如王如大臣是事白佛佛言
從今不應莊嚴面目莊嚴者突吉羅六群比
丘以莊嚴故畫眼諸居士呵責言諸比丘
自言善好有徳畫眼如王如大臣是事白佛
佛言從今不聽比丘爲莊嚴故畫眼畫者突
吉羅畫眼有五種一者墨畫二者空青畫
三者雜畫四者華畫五者樹汁畫若爲治病
故畫眼不犯六群比丘腕上繋縷諸居士
呵責言諸比丘自言善好有徳以雜色縷繋
腕上如王如大臣是事白佛佛言從今不
聽以雜色縷繋腕上繋者突吉羅六群比丘
縷絡腋諸居士呵責言諸比丘自言善好有
徳以縷絡腋如婆羅門是事白佛佛言從
今不聽比丘以縷絡腋絡腋者突吉羅六群
比丘畜莊嚴身具諸居士呵責言諸沙門釋
子自言善好有徳畜莊嚴身具自莊嚴身如
王如大臣是事白佛佛言從今不聽比丘畜
莊嚴身具畜者突吉羅六群比丘以臂釧自
莊嚴佛言不應畜臂釧自莊嚴畜者突吉羅
六群比丘著指環如王如大臣佛言不應著
指環著者突吉羅六群比丘著瓔珞佛言比
丘不應著瓔珞著者突吉羅六群比丘著縷
臂釧佛言比丘不應著縷臂釧著者突吉
羅六群比丘以金銀鎖鑷穿耳佛言不得以
鎖鑷穿耳穿耳者突吉羅長老跋提本白
衣時著葡萄葉鑷作比丘已本習氣故猶
故著之諸居士呵責言是比丘著葡萄葉
鑷如王如大臣是事白佛佛言從今不應
著著者突吉羅佛遮一切莊嚴具故六群比
丘便以幣帛繩樹葉樹皮木白鑞鉛錫作耳圈
著諸居士言汝等不著金銀葉鑷何用圈耳
爲佛言從今不聽比丘以幣帛繩樹葉樹皮
木白鑞鉛錫作耳圈著著者突吉羅乃至以
草簪穿耳孔中者突吉羅爾時六群比丘著
耳環佛言不應著耳環著者突吉羅又六群
比丘畜約髮寶物諸居士呵責言諸沙門釋
子自言善好有徳畜約髮寶物如王如大臣
是事白佛佛言從今不應畜約髮寶物畜者
突吉羅又六群比丘著金鬘諸居士呵責言
沙門釋子自言善好有徳著金鬘如王如大
臣佛言比丘不應著金鬘著者突吉羅又六
群比丘治爪使白佛言不應治爪使白治
者突吉羅佛在王舍城爾時諸比丘入王舍
城乞食得菴羅果菴羅果羹諸比丘言佛不
聽我等受菴羅果菴羅果羹是事白佛佛言
從今聽比丘受菴羅果菴羅果羹佛在王舍
城爾時瓶沙王有菴羅樹常生果王信敬佛
法故問諸比丘食菴羅果不答言食王言
食我此菴羅樹果是守果人不信敬佛法有
黄熟好果留作王分及夫人王子大臣大官
分此果中有生者青者瘀者虫鳥所落者持
與比丘六群比丘到是處取黄熟好果已語
守果人授與我來是人答言汝等已取何須
更受是中有比丘少欲知足行頭陀聞是
事心不喜向佛廣説佛以是因縁集比丘
僧集比丘僧已問六群比丘汝實作是事
不答言實作世尊佛以種種因縁呵責六群
比丘云何名比丘先自觸菴羅果然後從淨
人受噉從今比丘若自手觸菴羅果後從淨
人受者不應食食者突吉羅如菴羅果餘一
切果亦如是
佛在舍衞國爾時憍薩羅國波斯匿王遣使
至瓶沙王所讃歎波斯匿王言我王善好有
福徳四瓶自然有乳滿以供王飮自然粳米
日滿八斗器以供王食瓶沙王亦自讃歎己
國我此土有菴羅果常生樹提居士樹果
生妙衣瓶沙王即遣信勅守園人送菴羅
果守園人作是念以此沙門取果因縁故世
尊必遮比丘噉菴羅果守園人即語王使言
此園無有菴羅果所有果沙門釋子先已噉
盡使還白王守園人言所有菴羅果沙門釋
子先已噉盡王言我亦自知此非果時若少
多有者可示彼使令知相貌守園人得少多
果已往送奉王有比丘少欲知足行頭陀聞
是事心不喜呵責言云何名比丘噉菴羅常
生果令灌頂王自遣使索不得呵責已以
是事白佛佛以是因縁集比丘僧集僧已佛
種種因縁呵責云何名比丘噉菴羅常生果
令灌頂王自遣使索不得種種因縁呵責已
語諸比丘從今菴羅常生果不應噉噉者突
吉羅
佛在舍衞國爾時諸比丘入舍衞國乞食得
菴羅羹諸比丘疑不受作是念我等將不墮
乞美食耶是事白佛佛言若不索他自與得
取憍薩羅國一住處僧得施果諸比丘不知
云何是事白佛佛言應以五種作淨噉何謂
爲五火淨刀淨爪淨鸚鵡淨子不生淨
佛在芻摩國爾時阿那律共行弟子口乾病
醫師教含阿摩勒口可得差弟子答言佛
未聽我含阿摩勒是事白佛佛言聽比丘口
病含阿摩勒何以故口乾病相宜故有憍薩
羅國一住處僧得施果從淨人受未作淨諸
比丘不知云何是事白佛佛言應食外膚莫
食子佛在王舍城爾時樹提居士擧物客從
海中還持一栴檀段餉樹提居士居士大富
多金銀珍寶車𤦲馬瑙珊瑚等無量得是
栴檀不以在意即使作栴檀鉢著絡嚢中懸
高象牙杙上作是言若沙門婆羅門不以梯
杖能得者便取爾時富樓那迦葉聞樹提居
士爲我故作栴檀鉢即往問言汝爲我作栴
檀鉢耶居士答言我作栴檀鉢懸高象牙杙
上沙門婆羅門不以梯杖能得者與富樓那
作是念居士欲見神通力即挑頭而去摩
伽梨倶賒子珊闍耶毘羅荼子尼揵陀若
提子迦求陀迦旃延阿耆陀翅舍欽婆羅
聞樹提居士爲我作栴檀鉢往詣其所問言
汝爲我作栴檀鉢耶居士言我作栴檀鉢懸
高象牙杙上沙門婆羅門不以梯杖能得者
與非不與皆作是念是居士欲見神通力故
挑頭而去爾時長老賓頭盧頗羅墮聞樹
提居士作栴檀鉢絡嚢盛懸高象牙杙上沙門
婆羅門不以梯杖能得者與非不與聞已詣
目連所言長老目連汝知不樹提居士作栴
檀鉢絡嚢盛懸高象牙杙上作是言諸沙門
婆羅門不以梯杖能取者與非不與目連言
汝師子吼中第一便可往取爾時長老賓
頭盧頗羅墮過夜中前著衣持鉢以好威儀
行住坐立往詣樹提居士舍樹提居士遙
見賓頭盧行住坐立威儀清淨著衣持鉢作
是念如是比丘行住坐立威儀清淨著衣持
鉢必能取鉢居士即從坐起偏袒右肩合掌
向賓頭盧言善來頗羅墮久不來此命就座
坐樹提居士頭面禮頗羅墮足賓頭盧坐已
問居士言汝實作栴檀鉢盛絡嚢中懸高象
牙杙上作是言諸沙門婆羅門不以梯杖能
取者與非不與答言實爾賓頭盧即入如是
禪定便於座上申手取鉢以示居士居士語
言如我先語即便屬汝居士又言暫與我來
即取鉢入盛滿粳米飯授與賓頭盧賓頭盧
食已便持是鉢示諸比丘言汝等看是鉢香
好可愛諸比丘言實爾從何處得賓頭盧廣
説上事是中有比丘少欲知足行頭陀聞是
事心不喜種種因縁呵責言云何名比丘爲
赤裸外道物故未受大戒人前現過人聖法
呵已向佛廣説佛以是事集比丘僧知而故
問賓頭盧頗羅墮汝實作是事不答言實作
世尊佛種種因縁呵責賓頭盧云何名比丘
爲赤裸外道物木鉢故於未受大戒人前現
過人聖法呵責已語頗羅墮盡形壽擯汝不
應此閻浮提住賓頭盧受佛教已頭面禮佛
足右遶還自房所受僧臥具床榻盡以還僧
持衣鉢入如是定於閻浮提沒瞿耶尼現到
已多教化優婆塞優婆夷多畜弟子起僧坊
房舍畜共行弟子近行弟子廣宣佛法佛爾
時遣賓頭盧去不久集比丘僧集僧已語諸
比丘從今不聽畜八種鉢何等八金鉢銀鉢
琉璃鉢摩尼珠鉢銅鉢白鑞鉢木鉢石鉢畜
者突吉羅聽汝等畜二種鉢鐵鉢瓦鉢瓦鉢
喜破佛言綴用優波離問佛以何物綴佛
言應用毛芻摩劫貝麻文闍草婆婆草彼
國多熱故綴中生虫佛言應解綴曬已還
綴諸比丘日日解曬還綴疲極有一比丘能
鍛銅是比丘白佛言願聽以二種物綴鉢若
鐵若銅佛言聽用若鐵若銅
佛在舍衞國爾時有比丘起欲心故自截
男根苦惱垂死諸比丘以是事白佛佛言汝
等看是癡人應斷異所斷異應斷者貪欲瞋
恚愚癡如是呵已語諸比丘從今不聽斷男
根斷者偸蘭遮復有比丘爲作浴破薪故
毒蛇從朽木中出囓比丘指比丘作是念此
毒必入身即自斷指由是指撅諸居士入
寺中見比丘撅指作是言沙門釋子亦有
撅指是中有比丘少欲知足行頭陀聞是
事心不喜是事白佛佛種種因縁呵責云
何名比丘自斷指如是呵已語諸比丘從今
不應自斷指自斷指者突吉羅佛言從今
有如是因縁聽以繩纒指以刀刺出毒有六
群比丘往觀伎樂歌舞諸居士呵責言諸沙
門釋子自言善好有徳往觀聽伎樂歌舞如
王如大臣是中有比丘少欲知足行頭陀聞
是事心不喜是事白佛佛知故問六群比丘
汝實作是事不答言實作世尊佛以種種因
縁呵責言云何名比丘自往觀聽伎樂歌舞
如是呵已語諸比丘從今比丘不應往觀聽
伎樂歌舞往觀者突吉羅又六群比丘自歌
諸居士呵責言諸沙門釋子自言善好有徳
歌如白衣是中有比丘少欲知足行頭陀
聞是事心不喜是事白佛佛語諸比丘從今
不應歌歌者突吉羅歌有五過失自心貪著
令他貪著獨處多起覺觀常爲貪欲覆心
諸居士聞作是言諸沙門釋子亦歌如我等
無異復有五過失自心貪著令他起貪著獨
處多起覺觀常爲貪欲覆心諸年少比丘聞
亦隨學隨學已常起貪欲心便反戒有比丘
名跋提於唄中第一是比丘聲好白佛言
世尊願聽我作聲唄佛言聽汝作聲唄唄
有五利益身體不疲不忘所憶心不疲勞聲
音不壞語言易解復有五利身不疲極不忘
所憶心不懈惓聲音不壞諸天聞唄聲心則
歡喜
佛在舍衞國爾時諸比丘鐵鉢中食已置鉢
在地濕氣生壞佛言從今聽用弊納著鉢下
是國中多熱納衣中生虫佛言應作安鉢
物長老優波離問佛以何物作安鉢物佛言
應以白鑞鉛錫作作已故生虫佛言應作安
鉢棧作已瓦鉢棧上墮地破壞佛言應著箱
中露鉢著箱中相觸作聲佛言聽以弊納
裹著箱中長老疑離越比丘洗瓦鉢置日
中日炙津出語諸比丘瓦鉢不淨有膩比丘
不應用食諸比丘不知云何是事白佛佛知
故問疑離越汝實洗瓦鉢置日中日炙津出
語諸比丘瓦鉢津膩不淨比丘不應用食答
言實爾世尊佛言從今洗瓦鉢已不應著日
中炙著日中者突吉羅爾時比丘有貴價
衣水中浣淨欲裁作衣以齒齧邊若共挽裂
此衣處處縱横破裂佛言從今聽畜月頭刀
子用裁衣爾時以鷄毛鳥毛縫衣縫已易壞
褰縮佛言聽用二種針鐵針銅針尖鼻圓鼻
方鼻時諸比丘以衣著膝上縫縫時皺佛
言敷地縫諸比丘敷地縫時土著佛言當以
牛屎塗地時或有不正佛言聽繩綴四邊綴
已或有不直佛言處處拼拼時或有不
均佛言刻木爲準縫時針難得前指頭傷
破佛言聽著指㧺爾時鍼刀指㧺木準
各著異處求覓難得佛言聽以物盛著一處
綴衣縫時喜壞衣縁佛言聽著僞縁此衣舒
在外邊喜失佛言聽卷疊卷時喜舒佛言
以繩繋或時風雨汚衣佛言聽著覆處在覆
處著地有虫噉佛言聽打撅著壁上時撅
頭滑衣墮地佛言聽作曲頭撅諸比丘身
有長短有短比丘截縫衣床就身有長比丘
更處處覓求長床佛言聽鑿作孔盈兩頭出
令得共用佛在王舍城爾時六群比丘以鏡
照面佛言不聽照面照面者突吉羅爾時
六群比丘或以鉢中照面或水中照面佛
言若鉢中水中照面者突吉羅若照看面瘡
者不犯佛在王舍城爾時六群比丘以梳梳
頭佛言比丘不得以梳梳頭若梳頭者突
吉羅爾時六群比丘又以刷刷頭佛言若刷
者突吉羅
佛在王舍城爾時六群比丘頂上留少髮佛
言不聽留若留者突吉羅爾時六群比丘留
髮令捲佛言不應留髮令捲若留者突吉羅
爾時六群比丘留髮令長佛言不應留髮令
長若留者突吉羅若阿練兒比丘長至二
寸無罪
佛在舍衞國爾時比丘有癩病疥病語
藥師耆婆治我病耆域言入浴室洗可
差比丘言佛未聽入浴室洗諸比丘以是
事白佛佛言聽入浴室洗洗有五功徳一者
除垢二者身清淨三者除去身中寒冷病四
者除風五者得安隱爾時浴室中無有坐物
諸比丘無處可坐洗佛言浴室中聽安坐
物長老優波離問佛用何物作佛言用木
石塼作爾時浴室地泥出諸比丘以泥水
洗佛言聽浴室安橙優波離問佛用何物
作橙佛言以木石塼作爾時當浴室中
著火爐諸比丘浴時不安隱佛言應著壁
安爾時不作竈火炎直上至屋佛言聽安
竈竈中一時著薪後比丘來洗時火勢已盡
佛言籌量著爾時著長薪喜墮落若以手擧
便燒手佛言以叉擧當擧叉時比丘頭上無
髮熱痛佛言以濕物覆頭爾時須土塗身佛
言應畜盛土物爾時須水佛言應畜盛水
器爾時水器小佛言聽畜瓮瓮中盛滿水
爾時瓮水著竈埵上有木薪墮上破瓮佛
言鑿壁安木著水瓮爾時瓮高有比丘取
水不及佛言不應高安爾時安著下處有比
丘橖觸佛言不得太下太高齊肩齊頭安
時浴室無戸風入佛言應安戸扇時比丘
入浴室時不得閉戸佛言令一比丘看戸時
浴室無窓故闇佛言安窓時浴室無出烟
處故熏黒佛言施出烟處時比丘或有用澡
豆或有用土以濕熱故浴室虫生佛言應
蕩除令淨爾時浴室中大有水佛言應出水
出水時諸比丘吐悶或得病佛言應安伏
竇伏竇中有蛇蝎蜈蚣來入螫諸比丘佛
言應織物遮水竇口爾時浴竟棄浴室去
後火燒浴室佛言最後比丘應收諸物事却
瓮却瓨滅火閉戸下𭬞乃去
佛在維耶離有一長者名大名梨昌大富多
饒財寶大有田宅力勢有一比丘名迦留羅
提舍與是長者相識知舊出入往反時迦留
羅提舍食時著衣持鉢持坐具往大名梨昌
所是梨昌遙見比丘來讃言善來在此處坐
即敷坐具時大名梨昌頭面禮足已一面
坐比丘語大名梨昌今可往世尊所向世尊
作如是説云何比丘作非梵行是陀驃力士
子共我婦作非梵行大名梨昌語迦留羅提
舍云何以無根謗清淨比丘迦留羅提舍比
丘語大名梨昌言若不向佛説此語者不復
與汝言語來往不入汝舍大名梨昌與此比
丘深相愛敬故即作是念若我不作是語者
迦留羅提舍比丘必不共我語不入我舍便
語比丘我當向佛作是語是時大名梨昌
往詣佛所白佛言世尊云何比丘作非梵行
是陀驃力士子共我婦作非梵行佛爾時語
諸比丘汝等皆覆鉢莫至是大名梨昌家諸
比丘比丘尼式叉摩尼沙彌沙彌尼不得到
大名梨昌家自手受食更有如是人亦應與
作覆鉢作覆鉢法者一心和合僧一比丘唱
言大徳僧聽此大名梨昌誹謗比丘是陀驃
力士子清淨梵行無根波羅夷謗若僧時到
僧忍聽僧和合與是大名梨昌作覆鉢諸比
丘比丘尼式叉摩尼沙彌沙彌尼不得至是
家手受食如是白白二羯磨僧作覆鉢竟僧
忍默然故是事如是持爾時諸比丘作如是
念僧已爲是大名梨昌覆鉢諸比丘比丘尼
式叉摩尼沙彌沙彌尼不得至大名梨昌家
手受食諸比丘復作是念誰能往長者家作
如是言僧已覆鉢一切比丘比丘尼式叉摩
尼沙彌沙彌尼不得至汝家手受食復作是
念長老阿難是佛侍者於諸比丘中讃歎清
淨梵行阿難能至是大名梨昌家作如是言
僧已作覆鉢一切比丘比丘尼式叉摩尼沙
彌沙彌尼不復得至汝家手受食諸比丘共
相謂言我等往至阿難所作是言僧已爲大
名梨昌作覆鉢一切比丘比丘尼式叉摩尼
沙彌沙彌尼不得往大名梨昌家手受食諸
比丘作是語已往至阿難所頭面禮足在一
面坐已白阿難言長老阿難僧已爲大名梨
昌作覆鉢一切五衆不得往大名梨昌家手
受食我等心念誰能往長者家作是語衆僧
爲汝作覆鉢一切五衆不得至汝家手受食
諸比丘復作是念唯長老阿難是佛侍者佛
常於比丘衆中讃歎梵行清淨堪任能往作
是言僧今已爲長者作覆鉢一切五衆不得
至汝家手受食長老阿難今可往大名梨昌
家作是言僧已爲汝覆鉢一切五衆不復至
汝家手受食爾時阿難默然受諸比丘見阿
難受已從坐起作禮右遶而去爾時阿難過
夜已中前著衣持鉢至大名梨昌家大名梨
昌遙見阿難來即從坐起著衣在一處立叉
手言善來阿難就此處坐阿難答言我不得
坐大名梨昌問言何故不得阿難言僧已爲
大名梨昌作覆鉢一切五衆不得至汝家手
受食大名梨昌語阿難我今便爲自損功徳
不生阿難答言汝實自損功徳不生問阿難
言我今可得往佛所仰鉢不阿難言不得大
名梨昌聞是語已心愁迷悶躄地大名梨昌
婦扶頭起以水灑面久乃得醒婦語大名梨
昌正有是苦更有過是苦耶自言我無過
罪而面向佛説我過於清淨比丘衆中我謗
作非梵行爾時大名梨昌往詣佛所白佛言
世尊願爲我仰鉢佛語諸比丘爲是大名梨
昌仰鉢仰鉢法者一心和合僧是大名梨昌
偏袒右肩合掌胡跪言衆僧憶念我大名梨
昌罵詈道説比丘陀驃力士子清淨梵行人
我以無根非梵行故謗僧作覆鉢一切五衆
不得至我家手受食我今願衆僧還仰鉢一
切五衆如本往來我舍手受食憐愍故如是
三乞一比丘應僧中唱言大徳僧聽是大名
梨昌罵詈道説比丘陀驃力士子清淨梵行
人以無根波羅夷謗故僧爲作覆鉢一切五
衆不得往至大名梨昌家手受食若僧時到
僧忍聽爲大名梨昌仰鉢如本往來自手受
食如是白白四羯磨僧已仰鉢竟僧忍默然
故是事如是持
十誦律卷第三十七雜誦第二

十誦律卷第三十八第六誦之三
　後秦北印度三藏弗若多羅譯　
明雜法之三
佛遊波伽國人間教化有一處名失守羅
毘師藍蜜伽藍是失守羅處菩伽王子家有
新堂成名鳩摩羅未有沙門婆羅門入中坐
者爾時王子聞佛遊波伽國人間教化在失
守羅處毘師藍蜜伽藍教化我今有新堂名
鳩摩羅成來未久修飾畵治訖亦未久未有
沙門婆羅門入中坐者若世尊與衆僧先入
我舍者我大得利何以故佛入我舍故佛入
已我當後入菩伽王子即喚薩若瞿妬路摩
牢向作是語我聞世尊遊波伽國人間教化
在失守羅處毘師藍蜜伽藍遊行教化我今
有新堂名鳩摩羅新成未有沙門婆羅門入
中坐者若佛先入者我得大利佛入已我當
後入薩若瞿妬路摩牢汝往世尊所以我語
白佛言世尊菩伽王子頭面禮佛足問訊世
尊作是言菩伽王子有新成堂名鳩摩羅未
有沙門婆羅門入者菩伽王子請佛及僧時
薩若瞿妬路摩牢受王子語已往世尊所作
如是言世尊菩伽王子頭面禮足問訊世尊
少病少惱安樂住不我有新成堂名鳩摩羅
成來未久修飾畫治訖亦未久請佛及僧明
日食佛言使是王子常得安樂佛語薩若瞿
妬路摩牢天人常求樂諸龍夜叉乾闥婆阿
修羅迦留羅緊那羅摩睺羅伽及餘衆生亦皆
求樂佛説已默然時薩若瞿妬路摩牢見佛
默然右遶而去到菩伽王子所作如是言瞿
曇沙門已受王子請隨王子意爾時菩伽王
子竟夜辦具種種多美飮食辦已晨朝敷坐
處以衣布地莊嚴鳩摩羅堂及階陛莊嚴竟
即語薩若瞿妬路摩牢往世尊所白言時到
薩若瞿妬路摩牢受語已即往世尊所白言
時到爾時世尊中前著衣持鉢大衆圍遶到
菩伽王子舍爾時王子約勅家内一切大小
皆出門外時王子遙見世尊來即從坐起叉
手在一面立作如是言善來世尊王子前詣
佛所頭面禮足迎世尊到鳩摩羅堂王子在
階道邊立佛及僧往至階頭立住爾時菩伽
王子叉手白佛言世尊願前堂上從敷㲲
處上令我等長夜安隱時長老阿難在佛後
以扇扇佛佛語阿難隨法約勅王子爾時阿
難語菩伽王子却地所敷衣被床上者置王
子不肯阿難語王子佛憐愍後來衆生故且
却時菩伽王子即却地所敷衣被爾時王子
叉手白佛言已却地敷願佛上堂令我等常
得安隱佛即上堂敷坐具在諸比丘前坐爾
時王子自行水已下種種飮食僧得飽滿食
已攝鉢行水行水時王子執澡盤承水竟聽
佛説法佛爲説種種法示教利喜示教利喜
已從坐起去時佛食後集比丘僧語諸比
丘若地敷衣不應在上行在上行者突吉羅」
佛在舍衞國有一婆羅門大富多饒財寶田
宅牛羊唯少一種無有兒息求一切天神
所謂水神樹神爲求兒故窮極不能得有一
比丘尼常出入其舍後日來時婆羅門婦有
不淨現時比丘尼語婦人言汝不清淨我
曾聞取阿羅漢行跡處物浣取汁洗浴便得
有兒此中除佛及弟子衆餘處更無世尊若
來入汝舍者可得生兒時婆羅門婦聞已云
何方便令佛入舍便以方便語婆羅門我曾
聞取阿羅漢行跡處物浣取汁洗浴便得有
兒除佛及弟子衆餘處更無若佛入舍者可
得生兒時婆羅門不信是語以求兒故答言
隨意婦言汝往請佛時婆羅門往世尊所一
面坐問訊世尊佛爲種種説法示教利喜已
默然婆羅門言願佛及僧明日受我請佛默
然受知佛受已從坐起右遶而去到自舍通
夜辦種種多美飮食辦已晨朝敷坐處以種
種物布地乃至外門往白佛言時到食具已
辦佛自知時諸比丘往婆羅門舍佛自住房
迎食分爾時諸比丘自却地敷前入其舍時
婆羅門心念入時不行地敷上出時當在上
行諸比丘坐已自行澡水下食僧飽滿食已
攝鉢洗手呪願呪願已從上座次第却地
敷而出時婆羅門心意不樂是沙門斷種
人破我婆羅門行我有所爲作是供養而常
不果諸比丘食後到佛所頭面禮足在一面
坐諸佛常法食後比丘來以是語勞問諸比
丘飮食多美僧飽滿不佛即以是語勞問諸
比丘飮食多美僧飽滿不諸比丘言飮食多
美衆僧飽滿以上因縁向佛廣説佛以是事
集比丘僧集僧已種種因縁讃戒讃持戒讃
戒讃持戒已語諸比丘從今憐愍衆生故聽
汝等地敷上行時諸比丘尼聞佛聽地敷上
行以婆羅門因縁故先往婆羅門家比丘
尼便往語婆羅門婦言佛先結戒不聽比丘
地敷上行以是因縁故聽汝可更請令蹈上
過時婆羅門婦以方便語夫佛先結戒不聽
比丘行地敷上以是因縁故聽今可更請婆
羅門心亦不喜以爲兒故答言隨意婦語夫
言可往請佛婆羅門往到世尊所一面坐問
訊世尊佛爲婆羅門説種種法示教利喜示
教利喜已默然婆羅門白佛言願受我明日
請佛默然受婆羅門知佛受已從坐起去竟
夜辦種種多美飮食晨朝以種種物布地乃至
外門往白佛時到食具已辦爾時世尊著衣
持鉢諸比丘僧前後圍遶到舍就座坐已自
行澡水下食食已攝鉢行澡水婆羅門在佛
前聽説法聽説法已白佛言世尊我家當生
兒不佛言生生已當出家第二生者亦當出
家第三生者亦當出家次後生者當在家佛
自恣後遊行教化有一比丘手捉鉢藥草革
屣而行佛見此比丘知而故問汝何以捉
鉢藥草革屣遊行答言我更無著處佛言從
今聽畜三種嚢鉢嚢藥草嚢革屣嚢佛在王
舍城爾時六群比丘所受持坐具置一處已
餘處宿佛言從今日所受坐具不應離宿
犯者突吉羅佛在舍衞國憍薩羅國有阿練
兒處有二比丘在彼住一人犯戒一人淨持
戒此二比丘未曾見佛欲共往見佛道中値
有虫水破戒者語持戒者言可共飮是水持
戒者言水中有虫云何可飮犯戒者言我若
不飮便死不得見佛聞法及僧持戒者言至
死不飮時犯戒者便飮持戒者不飮便死即
生三十三天上得天身具足先到佛所頭面
禮足在一面立在一面立已佛爲種種説法
得法眼淨即時禮佛足言歸依佛歸依法歸
依僧我盡形壽爲優婆塞佛更爲説法已默
然時天禮佛已忽然不現時飮水者後到佛
所佛爲無量衆圍遶説法佛見此比丘來到
佛所佛時披憂多羅僧示金色身汝癡人
欲見我肉身爲不如持戒者先見我法身佛
説偈言
　　　　心不善觀察　見則不審諦　　　　
　　　　愚如蛾投火　而貪觀我身　　　　
　　　　色身但不淨　汝欲見何爲　　　　
　　　　肉有脂血肉　外爲薄皮覆　　　　
　　　　彼爲渇所燒　猶行恭敬戒　　　　
　　　　至死護我教　彼見我非汝
佛説是偈已告諸比丘從今不持漉水嚢不
聽行若不持行者突吉羅不犯者有清流
水或大河或泉水從此寺至彼寺二十里内
不犯爾時比丘聚落中有縁事無漉水嚢故
不去若不去者此事不成以是事白佛佛言
若一比丘有漉水嚢便得共去爾時六群比
丘聚落中有縁事往語知識比丘我有縁事
可共至聚落是比丘言我無漉水嚢六群比
丘言我有可共倶往答言可爾行時道中共
諍値有虫水六群比丘以漉水嚢自漉水飮
彼比丘索不與是比丘極渇急垂死以是因
縁白佛佛言若比丘先不共諍無嫌心者
應共行有嫌心者不應共去
佛在王舍城爾時六群比丘木上食佛言從
今不聽木上食若用食者突吉羅爾時六群
比丘自畜木橙食或畜床子食或畜盤食佛
言不聽畜木橙木床木槃食若用食者突吉
羅佛在王舍城爾時六群比丘二人共一
鉢食佛言不得共鉢食若共鉢食突吉羅
不犯者食休已過與不犯
佛在王舍城六群比丘不著袈裟食佛言不
聽不著袈裟食不著食者突吉羅
佛在王舍城爾時六群比丘露形揩佛言
不得露形揩犯者突吉羅又六群比丘揩露
形者佛言不聽揩露形者犯者突吉羅有
二比丘倶露形相揩佛言若露形相揩者
倶突吉羅
佛在舍衞國有比丘名疑離越小豆羹中得
生小豆便出著地此豆可生芽葉華實是
比丘語諸比丘此羹不淨不應食諸比丘以
是事白佛佛知故問疑離越汝實羹中得生
小豆出著地可生芽葉華實語諸比丘此羹
不淨不應食耶答言實爾世尊佛種種因縁
讃戒讃持戒讃戒讃持戒已語諸比丘此羹
若未熟者應更煮若先生者應作淨已
煮
佛在舍衞國諸比丘作淨地羯磨佛言從今
不聽作淨地若作者突吉羅佛在舍衞國有
比丘名牛呞食已更呞諸比丘見非時嚼食
各相謂言是比丘過中食聞已心愁不樂是
事白佛佛以是因縁集比丘僧語諸比丘莫
謂是比丘過中食何以故是比丘先五百世
時常生牛中是比丘雖得人身餘習故在佛
言若更有如是呞食者應在屏覆處不應
衆人前呞
佛在波伽國爾時菩伽王子請佛及僧明日
食佛默然受王子知佛受已從坐起去還家
竟夜辦種種多美飮食晨朝敷坐處往白
佛時到食具已辦唯聖知時爾時佛與諸比
丘前後圍遶至菩伽王子家就座而坐其家
大小多不信佛或是婆羅門或邊地人行食
不如法半著鉢中半棄在地是諸比丘不知
云何得食是事白佛佛言食墮所受草葉上
者應食若有土著者吹土却而食或有多
土著者水洗得食佛在王舍城爾時六群比
丘銅杆中食諸居士呵責言諸沙門釋子
自言善好有徳銅杆中食加婆羅門佛言
不聽銅杆中食犯者突吉羅佛在王舍城
爾時六群比丘洗脚處洗脚洗脚時並共人
語餘比丘見吐悶佛言從今不得洗脚時共
他語犯者突吉羅佛自恣後遊行教化有比
丘手捉革屣行佛見是比丘知而故問汝何
以手捉革屣行答言革屣噛脚脚中痒悶
無揩脚物佛言聽畜揩脚木用除脚痒故」
佛在王舍城爾時有檀越施僧扇諸比丘不
受佛未聽我等畜扇是事白佛佛言聽畜
僧得畜一人亦得畜復有人施僧拂諸比丘
不受佛未聽我等畜拂是事白佛佛言聽
畜僧得畜一人亦得畜時有人施僧犛牛尾
拂諸比丘不受不知何所用是事白佛佛
言聽受用拂佛塔及諸阿羅漢塔爾時有人
以摩尼珠作拂柄施比丘諸比丘不受不知
云何用是事白佛佛言聽受用拂佛塔及阿
羅漢塔爾時有檀越施僧多羅樹葉諸比丘
言佛未聽我等畜多羅樹葉是事白佛佛言
僧得受一人亦得受
佛在王舍城爾時六群比丘自持蓋入他舍
諸居士訶責言云何名比丘持蓋入他舍如
王如大臣是事白佛佛言不聽持蓋入他舍
犯者突吉羅不犯者若解若置門外
佛在舍衞國有二婆羅門一名瞿婆二名
夜婆於佛法中篤信出家本誦外道四圍
陀書出家已以是音聲誦佛經時一人死一
人獨在所誦佛經忘不通利更求伴不得心
愁不樂是事白佛佛言從今以外書音聲誦
佛經者突吉羅
佛在舍衞國有比丘捨修多羅阿毘曇捨毘
尼誦外書文章兵法遠離佛經佛言從今諸
比丘若有學誦外書文章兵法者突吉羅佛
未制是戒時長老舍利弗目連處高座上爲
諸新比丘沙彌説法教學誦外書爲破外道
論故制是戒已長老舍利弗目連便不處高
座爲新比丘沙彌説法教學外書爾時諸外
道聞沙門瞿曇不聽弟子學誦外書是婆羅
門便往語諸信佛優婆塞言可共往到諸比
丘所答言隨意外道到已與新比丘沙彌共
論議諸新比丘沙彌皆不能答以二事故一
者新入道二者佛制不聽學故時諸外道輕
弄諸優婆塞言汝之大師汝所供養汝所尊
重上坐先食者正如是耶諸優婆塞聞是事
心愁不樂以是事白佛佛言從今聽爲破外
道故誦讀外道書佛在舍衞國爾時長老迦
留陀夷放火燒諸草木以放燒故多殺種種
虫佛言從今比丘不得放火燒若放火燒者
隨所殺得罪
佛在舍衞國有看病人未滿五臘爲病人出
行離依止入聚落求藥不得爾時心念佛制
戒不得離依止一夜別宿即於彼處便求依
止依止師復病是人心念彼依止師病此依
止師亦病我今當作何等是事白佛佛言
從今聽若五夜若六夜無依止不犯結此戒
已六群比丘聞佛聽故便五夜不求依止何
以故若得依止者須我供給諸比丘以是事
白佛佛言從今有好依止師者乃至一夜不
依止突吉羅若比丘無依止乃至不得取僧
洗脚水用佛在舍衞國爾時長老迦留陀夷
反著倶執諸比丘見已怖畏是事白佛佛言
從今不得反著倶執犯者突吉羅自舍内覆
身不犯佛在舍衞國爾時有人持表裏𦶇
倶執施長老須菩提須菩提言佛未聽受表
裏𦶇倶執是事白佛佛言從今聽畜表裏
𦶇倶執衆得畜一人亦得畜復有人施長
老須菩提倶執半成色半不成色時須菩提
不受作是言佛未聽我等受半成色半不成
色倶執是事白佛佛言從今聽畜半成色半
不成色倶執衆僧得受一人亦得受佛在舍
衞國有五比丘得長五肘廣三肘衣著是衣
入聚落乞食衣長曳地土所汚脚躡頭墮地
著不周正是事白佛佛言聽長衣施䩙紐
施近縁故衣曳地土汚脚躡墮地著不周正
佛言從今聽反攝上著爾時佛自施䩙紐
前去縁四指施䩙後八指施紐語諸比丘
應如是作
佛在舍衞國有比丘不繋泥洹僧入聚落於
聚落中墮地是比丘大慚愧是事白佛佛言
從今不繋泥洹僧入聚落者突吉羅有比丘
一匝繋泥洹僧入聚落時啑故帶斷墮地是
事白佛佛言從今不聽一匝繋泥洹僧入聚
落犯者突吉羅爾時有人施長老須菩提細
縷繋腰帶須菩提不受作是言佛未聽我
受細縷繋腰帶是事白佛佛言聽畜三種
帶一者細縷帶二者索繩三者編帶帶時
泥洹僧喜破佛言應施環六群比丘如兩耳
著泥洹僧細襵著泥洹僧釿頭著泥洹僧參
差著泥洹僧著細生疎泥洹僧佛言不得如
兩耳著泥洹僧細襵著泥洹僧釿頭著泥洹
僧參差著泥洹僧著細生疎泥洹僧著者突
吉羅佛在王舍城爾時六群比丘手摩鬚髮
如牛舌舐是事白佛佛言從今不聽手摩鬚
髮犯者突吉羅
佛在王舍城爾時六群比丘二人共床臥是
事白佛佛言從今不聽二人共一床臥犯
者突吉羅若一人坐一人臥不犯爾時六群
比丘二人共地敷臥佛言從今不聽二人
共一敷臥犯者突吉羅各自別有敷具不
犯爾時六群比丘二人共一覆衣中臥佛言
從今不得共一覆衣中臥犯者突吉羅不犯
者各別有襯身衣佛在王舍城爾時六群
比丘著俗人衣諸居士呵責言沙門釋子自
言善好有徳著俗衣與白衣何異是事白
佛佛言從今不得著俗衣犯者突吉羅
佛在王舍城爾時六群比丘抄襞泥洹僧如
相撲人又似作人是事白佛佛言從今不得
抄襞衣著犯者突吉羅不犯者登梯覆屋泥
屋佛在王舍城爾時六群比丘負擔行如似
驢牛負馱是事白佛佛言從今不聽負擔行
犯者突吉羅
佛在舍衞國爾時憍薩羅國有邊聚落是中
常畏賊聚落人民畏賊故捨此處去爾時有
比丘從憍薩羅國向舍衞國是比丘捉瓦鉢
捉杖所經聚落中人遙見來作是念此是
賊來捉矟捉楯見已怖畏還入樓閣比丘漸
漸來近知是沙門問言汝是何沙門答言
釋子沙門言汝失沙門法壞沙門法令我等
怖畏是比丘不知云何是事白佛佛言從
今行時不聽捉杖捉絡嚢犯者突吉羅佛自
恣後人間遊行有一羸痩比丘手捉鉢行佛
知故問汝何以手捉鉢行答言無物可盛佛
言從今羸痩老病比丘僧羯磨聽杖絡嚢盛
鉢行應如是作一心和合僧是老病比丘從
坐起偏袒右肩脱革屣胡跪合掌作是言大
徳僧聽我某甲老病比丘從僧乞捉杖絡嚢
盛鉢行僧憐愍故聽我老病比丘捉杖絡嚢
盛鉢行如是三乞僧應聽實是比丘若言
老病實不老病不應聽若言老病實老病應
聽一比丘僧中唱言大徳僧聽某甲比丘老
病從僧乞捉杖絡嚢盛鉢行若僧時到僧忍
聽與是老病比丘捉杖絡嚢盛鉢行如是白
白二羯磨僧與是老病比丘捉杖絡嚢盛鉢
行竟僧忍默然故是事如是持
佛在舍衞國佛與大衆前後圍繞説法爾時
憍薩羅王波斯匿在會中坐有比丘噉蒜遠
大衆行是比丘作是念莫使佛及王聞臭佛
遙見是比丘佛爲王説種種法示教利喜王
聞法已心大歡喜佛説法已默然王右遶佛
而去爾時長老阿難佛後以扇扇佛王去不
久佛知故問阿難此比丘何以遠大衆行答
言此比丘噉蒜恐佛及王聞臭不敢近佛
佛知故問阿難比丘噉如是比相食耶答言
噉若噉如是比相食失法利佛言此比丘
若入衆中聞我法應得正見語諸比丘是事
不應作佛告諸比丘比丘不得噉蒜若噉者
突吉羅
佛在舍衞國爾時長老舍利弗得風病藥師
教言乳中煮蒜噉舍利弗言佛未聽乳中
煮蒜噉是事白佛佛言聽乳煮蒜噉隨噉蒜
法行云何隨法行噉蒜者不應近佛乃至
和上阿闍梨一切上座佛塔聲聞塔温室講
堂僧食厨下不得近僧坊外門立不得入僧
厠大小便不得入僧浴室不得入衆人坐處
當於屏房住若急大小便者應使人掘地作
處若無淨人應就遠屏處大小便若病差
已應掃灑所住處塗地臥具床席更應抖
擻故有臭者應洗浣是比丘從房出閉戸下
撢下撢已去
佛在王舍城爾時六群比丘自取訶梨勒果
與淨人已從受噉是事白佛佛語諸比丘不
應自手取訶梨勒果與淨人更從受噉犯者
突吉羅餘一切果亦如是佛在舍衞國有比
丘名難提是比丘作與淨學沙彌如先所
説佛在舍衞國爾時長老畢陵伽婆蹉眼痛
時藥師教言和藥作丸著火上燒服烟優波
離問佛用何物作藥佛言但除青木香藥和
合餘一切香著火中手接取烟而咽時以手
接烟不得佛言作筒時筒太長不得烟佛
言莫長作又復短作便燒手佛言莫太短
又時丸藥在一處筒在一處取時難得佛
言應畜嚢盛盛時筒破藥丸佛言中應施
鬲施鬲已不繋頭筒墮地佛言應繋頭佛
在舍衞國有病比丘蘇油塗身不洗痒悶
是事白佛佛言應用澡豆洗優波離問佛用
何物作澡豆佛言以大豆小豆摩沙豆豌豆
迦提婆羅草梨頻陀子作佛在舍衞國長老
舍利弗患熱血病時藥師教言以娑摩尼水
洗優波離問佛用何物作娑摩尼佛言除
毒樹取餘一切樹華葉作佛在舍衞國長老
畢陵伽婆蹉患眼痛時藥師教言應脂灌
鼻時比丘以指渧鼻中或以毳取而渧渧
時不便流入眼更増痛劇是事白佛佛言作
筒灌作筒大鼻不受復小作溢失不中用是
事白佛佛言莫大莫小作得受一波羅若一
波羅半欲唾以手承取以手承取故便欲
吐佛言聽用弊衲承取
佛在舍衞國爾時長老畢陵伽婆蹉患眼痛
時親里遣乘來喚答言佛未聽乘乘是事白
佛佛言病者聽乘車輿爾時佛不聽乘輦是
事白佛佛言聽乘輦是比丘乘輦時垂脚佛
言應攝脚在板上攝脚己身不安佛言聽捉
木格爾時有少樂比丘捉木格手痛佛言
以物纒木坐時日照面佛言應施軒若一切
乘上所須莊嚴物皆聽作佛在舍衞國爾時
諸比丘祇桓中處處大便密迹執金剛神
諸非人皆瞋呵責言此中應作不淨耶佛
語諸比丘不應處處大便當在一處作一
處作已大聚糞佛言除却除却時諸比丘
吐悶佛言掘地作坑作坑已坑邊有大便汚
比丘脚佛言應施安脚處優波離問佛用
何等物作安脚處佛言以木石塼作大便
時露地無障人見佛言應作障時兩相見
佛言應施鬲施鬲已出入時故相見佛言
應別施戸時有老比丘上厠時憙倒欲起
時便却偃佛言應施格令得企起時須水
洗大便處佛言應畜水器又無土洗手佛
言應安土土或少佛言大器盛是時平地
著器或畜生牛馬麞鹿獼猴狗來蹈壞佛
言應鑿地安器又不覆上有毒蛇蛆𧔣蜈
蚣百足入中齧比丘佛言應覆上又洗手
時地大作泥汚脚佛言應作安脚處長老
優波離問佛用何物作安脚處佛言用木石
塼作諸比丘洗時露現佛言應施障或二
三人倶洗相見佛言應施鬲又出入時相
見佛言應別施戸
佛在舍衞國祇桓中諸比丘處處小便金剛
神諸非人皆瞋呵責此中應作不淨耶是事
白佛佛言不得處處小便應在一處作一
處已如渠流佛言應安瓮瓮滿佛言應
棄棄時比丘吐悶佛言瓮下作孔令出瓮久
便臭佛言應蓋上比丘却蓋時小便臭劇
佛言蓋上開小孔令臭氣出時瓮四邊小便
流汚脚佛言應作安脚處優波離問佛用何
物作佛言應用木石塼作諸比丘小便時
露現佛言應施障小便時兩相見佛言應
施鬲施鬲已出入時故相見佛言應施戸
佛在舍衞國爾時有人施僧瓦瓨諸比丘不
受不知何所用是事白佛佛言應受用盛
水取水浴室中用
佛在芻摩國與大比丘僧説五陰法所謂色
受想行識爾時佛啑遍五百比丘一時同聲
言老壽佛語諸比丘以汝等言老壽故便得
老壽耶不也世尊佛言從今不得稱老壽稱
老壽者得突吉羅
佛在舍衞國諸比丘入舍衞城乞食時檀越
施種種好食乳酪生酥熟酥油蜜魚肉脯
諸比丘不取將無是乞美食耶是事白佛佛
言不乞而得應受初二十法竟中二十法
上
佛在王舍城爾時跋提長者作大僧坊種種
莊嚴不覆上房舍漏是事白佛佛言應覆
覆已脊上漏佛言更厚覆厚覆已風發佛
言應釘撅釘撅已撅孔頭漏佛言應施
瓫覆覆已瓫喜墮地佛言應穿底作孔釘
釘已水入佛言應釘上安覆釜安覆釜已風
吹撅動搖作聲佛言應以草葉樹皮纒頭
纒頭已安覆釜佛在舍衞國爾時比丘畜貴
價火浣衣時諸比丘二三人共抖擻抖擻時
衣褰縮不正佛言應細杖打塵土打時土
入長條中佛言更以小杖打打時土入短條
中佛言更以小杖打
佛在舍衞國爾時比丘新成染衣以掃篲掃
却染滓是衣色壞衣上成道是事白佛佛
言應以新手巾却滓
佛在王舍城爾時跋提長者作僧坊極廣大
種種莊嚴多人來看無地覆故多塵土出坌
僧坊内諸比丘心念若佛聽地覆者善是事
白佛佛言應安地覆佛在舍衞國諸比丘無
㨶藥物是事白佛佛言應石上磨
佛在王舍城爾時瓶沙王於竹園中起五百
僧坊有成者有未成者時王命終王阿闍世
到竹園中看見是房舍即問此爲誰作比丘
答言大王是父王所作有成者有未成者王
便命終王問比丘何不成竟答言無直王
言我當與直時房舍成竟無隥道故無人
在上住王問諸比丘是房中有人不答言無
何以故答言以無隥道故王言我當作比
丘答言佛未聽作是事白佛佛言聽作時長
老優波離問佛用何物作隥道佛言用木
石塼作佛住王舍城時僧坊極大一切時
多有客比丘來初夜中夜後夜來者有持大
床去有持繩床去者有持大褥去者有持座
褥去者夜即彼間宿明日棄去爾時陀驃摩
羅子知僧臥具後日處處持床褥來時極苦
作是念佛聽以鍼綴床褥者善是事白佛佛
言聽綴綴時床褥中央不綴持床東西時
毳并聚一處即作是念佛聽我綴中央者善
是事白佛佛言聽以鍼綴長老優波離問佛
用何物作鍼佛言以鐵作銅作木作
佛在舍衞國爾時長老舍利弗熱血病藥師
教言燒石著乳中飮答言佛未聽燒石著
乳中飮是事白佛佛言聽燒石著乳中飮燒
石時諸比丘或以草木葉若破瓦捻著乳中
灰土汚乳是事白佛佛言從今聽以銅鐵
作支安鎖以石著中燒擧鎖抖擻去灰著乳
中
佛在舍衞國有人持火爐施長老須菩提須
菩提言佛未聽受是事白佛佛言得受時
然薪火焦墮地比丘以手擧燒手佛言聽作
抄火物
佛在舍衞國爾時長老舍利弗風病藥師教
言以煖水洗答言佛未聽煖水洗是事白
佛佛言聽煖水洗洗時或用鉢揵鎡煖水水
少不足是事白佛佛言聽釜中煖諸比丘
盛滿釜水著露地四邊著薪然時釜破是事
白佛佛言應施三碣時碣上安釜下然火薪
難然是事白佛佛言應以斧破薪然
佛在阿羅毘國時寺門楣破佛見已知而故
問阿難是寺門楣何以破耶答言木師忙
懅不得作佛語阿難求木作具來阿難受
佛教求木取作具來與佛佛取以自手治塔
門楣治已語諸比丘從今聽一切木作具應
畜隨比丘能治者治佛在阿羅毘國時覆
僧坊比丘在地立授草不及佛言應施橙施
橙已故不及佛言應施梯施梯已不遍佛
言應施棚施棚已不知云何施佛言栿
上應釘橛以繩繋橛隨意移棚佛在舍衞
國有比丘患男根腫膿血汚衣是事白佛
佛言應以物纒裹佛在舍衞國有比丘病看
病人歳小立抱病比丘久立迷悶躄地垂死
是事白佛佛言年少看病比丘得共病人
坐病人憐愍故
佛在舍衞國諸比丘著新染色衣入舍衞城
乞食値雨時比丘襞衣著一處濕故色異是
事白佛佛言應曬曬時敷地曬曬已土著
佛言應以牛屎塗地曬應已衣不時乾佛
言繩上曬故不時乾佛言應施曲橛施曲
橛已故不時乾佛言應床上曬曬已故不時
乾佛言應施架施架時妨行處佛言應并
一處并一處已近壁土汚佛言應離壁離壁
已故不時乾佛言應高懸曬佛在阿羅毘國
時諸比丘辦浴具有比丘浴時脱衣著空地
入浴室洗有毒蛇蛆𧔣百足入衣中比丘著
衣時爲虫所螫佛言施衣架安衣已入浴室
洗佛在舍衞國爾時末利夫人入祇桓聽
法諸比丘闇中説法末利夫人語諸比丘何
不然燈答言無燈夫人言我與燈答言佛
未聽我等然燈是事白佛佛言聽
佛在舍衞國時末利夫人施僧高座諸比丘
言佛未聽我等受是事白佛佛言聽受末利
夫人心念佛聽我畫此高座者善佛言除
男女交會像餘者聽畫
佛在舍衞城爾時六群比丘嚼長楊枝時諸
居士見已呵責言諸沙門釋子自言善好有
徳云何嚼長楊枝有比丘少欲知足行頭陀
聞是事心不喜是事白佛佛以是事集比丘
僧知而故問六群比丘汝實作是事不答言
實作世尊佛種種呵責六群比丘云何名比
丘嚼長楊枝佛言從今不得嚼長楊枝犯者
突吉羅時諸比丘嚼短楊枝佛是處經行諸
比丘遙見佛來恭敬故即咽是楊枝塞咽不
下垂死是事白佛佛以是事集比丘僧語諸
比丘從今聽用三種楊枝上中下上者長十
二指下者長六指此二中間名中佛在舍衞
國時有比丘度兒作共行弟子弟子不如法
餘比丘言此弟子不如法何不驅去答言此
是我子弟子云何驅去比丘不知云何是
事白佛佛言若兒若弟子不如法者應驅去
佛在舍衞國爾時沙彌羅睺羅違逆師迦留
陀夷時迦留陀夷驅出寺時沙彌羅睺羅在
祇桓門外啼泣佛從外來入祇桓時見羅
睺羅啼泣佛知故問何故啼耶羅睺羅向
佛廣説是事佛語諸比丘從今不得驅沙彌
出僧伽藍應驅出房舍
佛在舍衞國時諸比丘唾淨地地發壞是事
白佛佛言從今不得唾淨地犯者突吉羅時
諸比丘不知唾何處是事白佛佛言應以
手承唾承唾時心中吐悶佛言應畜唾器
時唾器滿佛言應棄棄時復欲吐佛言唾
器中著灰著沙著焦物令消唾
佛在王舍城時長老迦葉從耆闍崛山出上
下時日炙面汚入眼眼痛是事白佛佛言
聽畜手巾拭
佛在舍衞國長老跋提行頭陀入浴室洗時
不聽他人揩摩作是念若佛聽我編繩自揩
身者善是事白佛佛言聽用編繩長老優波
離問佛以何物作佛言以毳蒭摩劫貝文
闍草麻婆娑草舍利弗病患脊痛作是念
佛聽我著禪帶坐者善是事白佛佛言聽著
禪帶坐優波離問佛以何物作禪帶佛言
用毳蒭摩劫貝文闍草及婆娑草皮作佛在
舍衞國時世尊患風脊痛時藥師教言酥
油塗身塗身已槽盛煖水入中臥佛語阿難
煖水著槽中持來阿難受教槽盛煖水來時
佛酥油塗身入中臥臥已病得除愈佛以是
事集比丘僧語諸比丘從今聽若有風病以
酥油塗身煖水中臥佛在阿羅毘國諸比丘
辦臥具時暮多有客比丘來僧敷具少諸比
丘不知云何是事白佛佛言從今應上座次
第與不得敷具者與草與葉各令自敷臥具
臥佛在舍衞國憍薩羅國阿練兒處有一
比丘住是比丘以頗梨珠出火時賊住彼
處見比丘珠中出火作是念必是毘琉瑠珠
賊即語比丘與我此琉璃珠比丘答言善人
我無琉璃珠時賊心念是比丘不肯正爾與
我我當殺此比丘即殺比丘已覓珠於鍼
線嚢中乃得頗梨珠是賊相語言乃以此頗
梨珠故殺此比丘時賊仰臥死比丘還以頗
梨珠著其臍中便去時諸比丘食後經行見
是死比丘各相謂言以此珠故爲人所害
諸比丘不知云何是事白佛佛以是事集比
丘僧已語諸比丘從今不得畜月珠日珠
若畜者突吉羅
佛在王舍城時諸比丘以大價火浣衣石上
浣浣已破壞佛言應著板上手揉浣
佛在舍衞國時末利夫人作一講堂種種莊
嚴施僧諸比丘言佛未聽我等受種種莊嚴
講堂在中出入諸比丘不知云何是事白佛
佛言此堂清淨可受在中出入時有鵝鴛鴦
孔雀倶舍羅鳥烏耆羅命命飛鷰諸鳥入出
作聲妨諸比丘坐禪誦經是事白佛佛言應
施欄楯施已故來入佛言應施網時優波離
問佛以何物作網佛言以毳以蒭摩劫貝
文闍草麻龍鬚皮等作作已喜爛壞佛言應
施雀目諸鳥故得來佛言應懸簾懸簾時
闇佛言應施繩牽上佛在阿羅毘國新作僧
伽藍無掃地物諸比丘不知云何是事白佛
佛言應作掃篲
佛在舍衞國時長老畢陵伽婆蹉眼痛心念
若聽我高處坐者善是事白佛佛言聽高處
坐在高處時畏墮地作是念若佛聽我高處
作欄楯者善是事白佛佛言聽高處作欄楯
佛在舍衞國時僧坊無門牛馬獼猴狗等來
入是事白佛佛言應作門佛在舍衞國時諸
比丘不知何處著鍼佛言應作鍼筒
佛在舍衞國諸比丘不知何處著藥草是事
白佛佛言應畜盛藥物諸比丘無曬藥物是
事白佛佛言應作曬藥物佛在舍衞國給孤
獨居士施僧褥諸比丘言佛未聽受褥是事
白佛佛言聽僧畜私亦得畜時諸比丘不自
畜褥覆壞僧臥具露身坐上起時毛著身是
事白佛佛言應自畜褥覆著僧褥上若不自
敷者突吉羅
佛在阿羅毘國比丘露地翹一脚洗便倒地
垂死是事白佛佛言應畜洗脚物長老優波
離問佛用何物作洗脚物佛言用木石塼
作佛在阿羅毘國作新僧伽藍時天久旱地
乾焦後便大雨地皆發壞諸比丘行出入
時脚蹈地壞佛言應施脚蹈處長老優波離
問佛用何物作蹈處佛言應用木石塼作
彼僧伽藍多房舍時諸比丘各自房前作脚
蹈處佛言應周匝行行作蹈處者好佛在舍
衞國諸比丘從憍薩羅國向舍衞國中道有
流水渠諸比丘到渠岸邊住脱革屣已兩屣
相拍相拍時塵出諸天神皆瞋呵責比丘此
中不應作是諸比丘不知云何是事白佛佛
言從今不得道中拍革屣犯者突吉羅若道
中行革屣有土時應用軟羊皮拭佛在舍衞
國爾時龍子信樂佛法來入祇桓爲聽法
故有比丘以繩繋咽棄無人處時龍子向母
啼泣母言汝何以啼泣答言我爲聽法入
祇桓中有一比丘以繩羂我項棄無人處
龍母大瞋往詣佛所向佛言諸比丘時佛爲
大衆圍遶説法佛遙見龍來佛以慈心三
昧力滅彼毒心龍母到佛所在一面立白佛
言是諸比丘弊惡不善我子信心故來入祇
桓聽法諸比丘以繩羂咽遠著無人處龍子
在彼被繩羂者是大不好如被擯棄爾時佛
種種因縁爲龍母説法示教利喜已默然時
龍母聞法已禮佛右遶而去龍母去不久佛
以是事集比丘僧語諸比丘從今不得羂蛇
棄犯者突吉羅聽以器盛覆頭遠著無人處
不得畜押蛇羂犯者突吉羅
佛在舍衞國時放馬人有縁事來至舍衞城
爲僧作種種䴵盛滿器施僧諸比丘言佛未
聽我受怛鉢那是事白佛佛言是淨食應受
佛在舍衞國諸比丘無物浸衣是事白佛佛
言應畜槽杆盆浸衣佛在舍衞國諸比丘
無物浣衣是事白佛佛言應畜槽杆盆浣
衣佛在舍衞國時跋提長者作大僧坊青
赤白黒種種莊嚴施僧作是念若佛聽我以
青赤白黒色莊嚴房施僧者善是事白佛佛
言聽汝以青赤白黒色莊嚴房施僧
佛在舍衞國憂伽長者持牛頭旃檀器直十
萬兩金及閻浮敷具持到佛所白佛言世尊
此牛頭栴檀器直十萬兩金及閻浮敷具
願佛受之若佛得風病以此栴檀器盛油塗
身佛默然受時長者見佛默然受已即持牛
頭栴檀器與佛已頭面作禮右遶而去是長
者去不久佛以是事集比丘僧語諸比丘今
憂伽長者施牛頭栴檀器直十萬兩金及閻
浮敷具從今若有如是病比丘不求自與應
受用佛在舍衞國有人施僧種種和香諸比
丘不受不知何所用是事白佛佛言應受
用塗房舍時諸比丘塗舍外多有衆人來看
塔寺衆人見此香塗舍外謂是佛塔聲聞塔
時多有人衆象馬牛車男女音聲妨諸比丘
坐禪讀經諸比丘心不喜是事白佛佛言從
今若得和香應塗舍内塗床床髀床脚床
板床檔衣橛衣架塗地四壁如是塗者坊
舍得香施者得福
十誦律卷第三十八雜誦卷第三

十誦律卷第三十九第六誦之四
　後秦北印度三藏弗若多羅譯　
明雜法之四
佛在芻摩國與五百大衆共會爾時世尊與
五百比丘説五陰法所謂色受想行識時諸
比丘持鉢著露地天魔變作大牛身來向鉢
有一比丘遙見牛來向鉢語比座比丘言看
此大牛來向我鉢不破我鉢耶佛語諸比
丘此非牛是魔所作欲壞汝等心佛言從今
房舍中應作安鉢處
佛在舍衞國有比丘從憍薩羅國共估客遊
行來向舍衞國時估客載滿車油在道行險
難處有一估客車破牛脚跛是人語諸伴言
隨力多少爲我取油莫棄於此諸伴言我
等車各自滿重若取者共汝倶失諸伴捨去
是一估客獨守此油心愁不樂諸比丘從後
來諸比丘以二事故在後一者恐塵坌二者
惡車聲守油人見比丘來大歡喜作是念
此油非是我有今當施僧諸比丘來至便語
諸比丘集在一處我施僧油時諸比丘各分
取油盛鉢中半鉢中鍵鎡中盛已持去
道經市中前去估客見諸比丘持油來即生
妬心語諸比丘言汝此油何處買來何處賣
去何處下馱何處取利諸比丘聞是語心不
喜是事白佛佛言從今不得道中檐油行
犯者突吉羅佛自恣後遊行教化有比丘手
執革屣行佛見已知而故問何以手執革屣
行答言我脚指間破無物可塗佛言從今
聽畜盛蘇油嚢受一升若半升又更應畜覆
嚢物
佛從迦羅衞國與諸比丘行向舍衞國諸天
神隨比丘行作是念若諸比丘或能説法
我等當聽得大利益諸比丘行時作戲調言
語諸天神皆瞋呵責比丘言沙門釋子道路
遊行何不説法呪願諸天神得歡喜利益
諸比丘不知云何是事白佛佛言從今諸比
丘道路行時應説法呪願天神歡喜利益若
比丘在園中住樹下住或水邊住或泉邊住
或多人處住時諸天神多有來集皆作是念
諸比丘或能説法我等聽受得大利益諸比
丘在園中住樹下住水邊住泉邊住多人處
住時説法呪願諸天神得歡喜利益諸比
丘不知云何是事白佛佛言從今園中住
樹下住水邊住泉邊住多人處住時當説法
呪願天神歡喜利益
佛在舍衞國比丘向暮有賊處行見賊已是
比丘畏賊故失衣諸比丘不知云何是事白
佛佛言從今比丘不得向暮賊處行若有事
縁向暮行時以衣分著兩肩上以繩繋腰疾
過賊道佛在阿羅毘國時阿羅毘無水諸比
丘是事白佛佛言應作井佛在阿羅毘國是
國中有新成僧坊比丘掃地無棄糞物是事
白佛佛言應畜糞箕佛在舍衞國有比丘患
下數數起故大疲極是事白佛佛言應床上
穿孔床下安器佛在舍衞國長老優波離問
佛世尊如弗迦羅沙王婆羅門從佛乞三種
禮敬若沙門瞿曇見我乘象時若手持轡
若著革屣若斂脚時若却頭上幞見是
已當知我已禮敬沙門瞿曇我在道行時成
竪脚或却天冠或却蓋見是已當知我已禮
敬世尊若沙門瞿曇見我在大衆中大聲
語時喜笑時或掉衣角時見是已當知我
已禮敬世尊比丘應作是三種禮不佛言
不得佛語優波離稱和南者是口語若曲身
者是名心淨優波離若比丘禮時從座起偏
袒右肩脱革屣右膝著地以兩手接上座足
佛在舍衞國諸比丘於祇桓中處處剃髮時
諸天神金剛神皆瞋訶責此處不應作是諸
比丘不知云何是事白佛佛言從今不應
處處剃髮時多積髮佛言應除棄除棄時比
丘吐逆佛言應一處作坑佛在舍衞國有人
施僧華鬘諸比丘不受不知用華鬘作何物
是事白佛佛言聽受應以鍼釘著壁上房舍
得香施者得福佛在舍衞國時衆僧髮長時
剃髮人大懅時有一剃髮人作比丘是比丘
作是念若佛聽我畜剃髮刀剃僧髮者善是
事白佛佛言聽畜剃刀與僧剃髮佛在舍衞
國時僧指爪長剃髮人懅時有剃髮人作比
丘是比丘作是念若佛聽我畜截爪刀與僧
截爪者善是事白佛佛言聽畜刀與僧截爪
佛在舍衞國爾時僧鼻毛長時剃髮人懅時
有剃髮人作比丘是比丘作是念若佛聽我
畜鑷拔僧鼻中毛者善是事白佛佛言聽畜
鑷拔僧鼻中毛佛在舍衞國諸比丘露地敷
繩床結跏趺坐禪天熱睡時頭動有一毒蛇
繩床前行見比丘頭動蛇作是念或欲惱我
即跳螫比丘額是比丘故睡不覺第二螫額
亦復不覺第三螫額比丘即死諸比丘食後
彼處經行見是比丘死不知云何是事白
佛佛以是事集比丘僧集比丘僧已語諸比
丘從今繩床脚下施支令八指佛在舍衞
國爾時長老畢陵伽婆蹉眼痛入浴室洗時
汗入眼中便増痛佛言應以泥塗額上時泥
氣入眼眼復増劇是事白佛佛言應以香
和泥塗額上佛在舍衞國長老優波離問佛
如佛説汝目連從今僧自説戒我不入僧中
諸比丘不知誰應説戒佛言應上座説若上
座不利次第二上座如是次第能者説時有
説戒人處處忘忘時默然住佛言應授諸比
丘便次第授佛言不應次第授但授忘處
佛在舍衞國長老優波離問佛阿耆達婆羅
門施佛八種漿周羅漿牟羅漿倶羅漿樓
伽漿説盤提漿頗梨沙梨漿桃漿蒲萄漿
等今日受明日得飮不佛言無滓病者得
飮有滓不聽飮佛在王舍城有大僧坊
是中有客比丘初夜中夜後夜一一時來見
下座比丘脱衣坐遣令起下座答言住上
座不知時諸比丘不知云何是事白佛佛言
從今若唱時若打揵稚時分取臥具然
後敷私臥具然燈星宿出時禪鎭著頭上自
是已後不應遣下座起遣者突吉羅佛在阿
羅毘國阿羅毘上座初夜坐禪中夜還房還
房時道中畏師子虎狼熊羆是事白佛佛言
房舍四邊應作牆若作籬繞四邊竪柵佛在
阿羅毘國有新房舍天旱久不雨後卒雨大
水漬牆壁爛壞是事白佛佛言應作水竇
繞四邊應作塹
佛在舍衞國爾時比丘尼僧髮長時剃髮人
懅不得剃有一比丘尼名提舍先是剃髮人
作是念若佛聽我畜剃刀與比丘尼剃髮者
善是事白佛佛言聽畜剃刀剃比丘尼髮佛
在舍衞國時比丘尼僧爪長剃髮人懅有
比丘尼名提舍先是剃髮人作是念若佛聽
我畜剪爪刀與諸比丘尼剪爪者善是事白
佛佛言聽畜剪爪刀與比丘尼僧剪爪
佛在舍衞國時諸比丘尼僧鼻毛長剃髮人
懅有一比丘尼名提舍先是剃髮人作是念
若佛聽我畜鑷與比丘尼拔鼻中毛者善是
事白佛佛言聽畜鑷拔諸比丘尼鼻中毛
佛在王舍城爾時六群比丘以貝珠裩衣
著諸居士呵責言諸沙門釋子自言善好有
徳以貝珠裩衣著如王如大臣是中有比
丘少欲知足行頭陀聞是事心不喜向佛廣
説佛以是因縁集比丘僧知而故問六群比
丘實作是事不答言實作世尊佛以種種因
縁呵責六群比丘云何名比丘以貝珠裩
衣著種種因縁呵已語諸比丘從今不得貝
珠裩衣著著者突吉羅
佛在舍衞國阿耆達婆羅門持衣施佛佛語
阿耆達是衣分與僧時分與僧諸比丘不受
作是言我三衣具足何用是衣爲是婆羅門
還到佛所作是言世尊諸比丘不受我衣時
佛持刀與阿耆達教言以刀割一張㲲作衣
縁一人與一段
佛在舍衞國時長老跋提著衲衣段段裂
壞佛見是跋提知而故問跋提汝衲衣何
以破壞答言我糞掃衣故世尊是以破壞
佛語跋提若糞掃衣若居士衣好割截治
縫令周正別施縁佛自恣後人間遊行教化
有一比丘手執革屣行佛見是比丘知而故
問何以故手執革屣行答言革屣敗斷爾
時革師懅不得治佛言從今聽畜錐刀畜
皮若能縫者隨意縫治佛在舍衞國爾時比
丘尼僧誦戒不利瞿曇彌比丘尼往到佛所
頭面作禮在一面立已白佛言比丘尼僧誦
戒不利願世尊教令誦利佛言不得何以
故若比丘尼能一聞我語能受持者將來瞿
曇彌還所住處諸比丘尼問瞿曇彌得教誦
戒不答言不得何以故不得佛言若比丘
尼能一聞我語能受持者將來時修目佉比
丘尼是婆羅門種出家有大念力白瞿曇
彌言我能受持時瞿曇彌將修目佉比丘尼
往到佛所爾時世尊欲二月遊行教化是時
多有諸天龍夜叉乾闥婆阿修羅迦樓羅緊那
羅摩睺羅伽人與非人皆詣佛所時二比丘
尼不得聞戒即還住處諸比丘尼問言得教
誦戒不答言不得何以故不得答言佛欲
二月遊行多有天龍夜叉乾闥婆阿修羅迦樓
羅緊那羅摩睺羅伽人與非人皆詣佛所不
得聞戒爾時世尊二月遊行竟還舍衞國即
時瞿曇彌將修目佉比丘尼往到佛所頭面
作禮在一面立已白佛言世尊諸比丘尼誦
戒不利願世尊教諸比丘尼佛言不得何以
故若有比丘尼一聞我語能受持者將來瞿
曇彌言願世尊説是修目佉比丘尼能受持
佛即爲説修目佉比丘尼即時受持爾時世
尊更爲瞿曇彌修目佉比丘尼種種説法示
教利喜時佛爲瞿曇彌修目佉比丘尼説法
示教利喜已默然即從座起頭面作禮右繞
而去時佛見瞿曇彌修目佉比丘尼右遶去
不久以是事集比丘僧集僧已語諸比丘從
今比丘應誦比丘尼戒莫令忘失何以故諸
女人喜忘智慧散亂我般泥洹後諸比丘尼
當從大僧問戒法佛在舍衞國爾時長老阿
難與大衆圍繞説法時有上座比丘後來起
第二下座第二下座復起第三如是上座來
時次第起故衆亂妨聽説法諸長者作是念
言此中亦無有前食後食何用次第坐爲妨
聽説法爾時世尊見諸長者呵責比丘佛以
是事集比丘僧語諸比丘從今聽法時上座
來不應遣下座起起者突吉羅若和上阿
闍梨來恭敬故自起不得起他若起他者
突吉羅佛言從今三比丘中間隔三歳得共
大床坐二人得共一繩床坐不得三人獨
坐床上應一人坐不應二人
佛在舍衞國有一長者請佛及僧明日食佛
默然受知佛受已從座起頭面作禮右繞而
去還家竟夜辦種種多美飮食爾時六群比
丘與十七群比丘先共諍時十七群次應守
僧坊六群比丘次與迎食不時來還如上樹
因縁説佛在舍衞國有二比丘一名旃陀二
名蘇陀是二比丘共作知識是二比丘試著
他衣如善誦中説佛在舍衞國有一放猪
人失猪有弊惡人祇洹塹邊殺猪割肉各
分持去爾時諸比丘中前著衣持鉢入舍衞
城乞食見地猪腸各相謂言汝取是煮我入
城乞食有煮者有乞食者時失猪人入祇洹
求猪見烟起至比丘邊問言大徳此中何所
作答言煮猪腸是人言我今失猪汝等煮
腸必殺我猪答言不殺問言何處得答言
塹邊地得共相謂言是比丘不肯直首將
詣官斷即將詣官時斷事人言大徳實殺
猪不答言不殺我等祇洹塹邊地得是腸時
斷事人多信佛法能正斷事作是言比丘必
不殺猪諸比丘去從今莫復取露地猪腸
是比丘向諸比丘説諸比丘以是事向佛廣
説佛言從今露地猪腸不得取取者突吉羅
及園中甘蔗多羅果亦如是爾時有一人親
里死是人即以白㲲纒死人棄阿難從道行
見是死人上有㲲欲往取時死人動肩言莫
取我㲲阿難即捨㲲而去至祇洹中向諸比
丘説我道中行見死人上有白㲲時有比丘
名黒阿難身體強壯問死人在何處阿難言
在某處是比丘即到死人上取白㲲死人動
肩語長老黒阿難莫取我白㲲爾時黒阿難
唾是死人作是言餓鬼汝從何處來貪著此
衣汝前世慳貪故墮餓鬼中黒阿難即擔衣
前去鬼隨後啼逐黒阿難持此白㲲入祇洹
中爾時守祇洹門大力善神不聽此鬼入
即墮塹中時黒阿難以㲲示諸比丘言我從
彼死人邊取是㲲來諸比丘問言死人在何
處答言今墮祇洹塹中諸比丘不知云何是
事白佛佛言從今死屍未壞不得取物取者
偸蘭遮爾時六群比丘以鍼畫死屍身令壞
取衣有人見呵責言沙門釋子自言善好有
徳云何如旃陀羅以鍼破死屍取衣是中有
比丘少欲知足行頭陀聞是事心不喜是事
白佛佛言從今不得以鍼破死屍畫者突吉
羅爾時佛語黒阿難還送死屍著本處還以
白㲲覆上當在餓鬼後行莫在前行當在左
邊莫在右邊當近頭莫近脚莫爲鬼所持」
佛在舍衞國有人施比丘尼僧木桶諸比丘
尼不受不知何所用是事白佛佛言應取用
盛澡豆佛在舍衞國有比丘尼名周那難提
面貌端正顏色清淨以麁繋腰繩并襵兩邊
著泥洹僧令胯麁大而腰細有估客見已語
諸伴言看是比丘尼胯比丘尼聞已心不喜
是事白佛佛語諸比丘從今比丘尼不得并
襵兩胯上著泥洹僧犯者突吉羅佛在舍衞
國有一比丘不著襯身衣倚新畫壁立綵
畫剥落是事白佛佛言從今比丘不著襯身
衣倚畫壁者突吉羅
佛在舍衞國諸比丘於祇洹中處處然火如
似鍛作處諸金剛神皆瞋呵責言云何名比
丘汚此地諸比丘不知云何是事白佛佛
言從今不得處處然火犯者突吉羅應一處
然
佛在舍衞國諸比丘於祇洹中處處洗浴或
用澡豆或用土以濕熱故生蟲諸金剛神皆
瞋呵責言云何名比丘汚此地諸比丘不知
云何是事白佛佛言從今不得處處洗浴應
一處就水竇洗佛在釋迦國釋摩訶男請
佛及僧明日食佛默然受知佛受已頭面作
禮右繞而去到舍通夜辦種種多美飮食晨
朝敷坐處已往到佛所白言時到佛自知時
佛與諸比丘僧入其舍是會有肉佛及僧次
第坐竟釋摩訶男自手行飯下肉爾時六群
比丘畜狗疾食竟拾滿鉢骨置前擧眼高視
時釋摩訶男循行看僧食誰得誰不得誰重
得見是鉢中盛滿物語諸比丘大徳此鉢是
恒沙諸佛幖幟何以輕賤此鉢汝自賤鉢
我亦不憂但恐汝後持此不淨鉢受我食
爾時佛見釋摩訶男呵責已時佛呵責六群
比丘云何以鉢盛不淨物從今不得以鉢盛
不淨物盛者突吉羅佛在王舍城爾時六群
比丘以脚扶鉢受食是事白佛佛言從今不
得以脚扶鉢受食犯者突吉羅爾時六群比
丘以革屣頭扶鉢受食是事白佛佛言從今
不得革屣頭扶鉢受食犯者突吉羅佛在王
舍城六群比丘與無鉢人受具戒爾時六群
比丘與十七群比丘喜共諍時六群比丘次
守僧坊十七群次與迎食時十七群比丘從
守僧坊比丘索鉢來問作何等答言與汝
請食彼比丘言無鉢問言汝無鉢出家耶
答言如是時十七群比丘作是言汝是大智
徳人無鉢便得受具戒是比丘聞是語心不
喜是事白佛佛言從今無鉢人不得與出
家受具戒若與受者突吉羅
佛在王舍城爾時跋難陀釋子度一賊主出
家作比丘後入王舍城乞食所可到家諸婦
女見是比丘來便藏衣物作是言此人詐作
乞食看我衣物必欲來取是比丘聞是語心
不喜向諸比丘説諸比丘以是事向佛廣説
佛以是事集比丘僧已知而故問跋難陀汝
實作是事不答言實作世尊佛以種種因縁
呵責跋難陀云何名比丘度賊主出家種種
因縁呵已語諸比丘從今不得度賊主出家
若度者突吉羅若因縁欲度者度已應令離
本處去五六由旬若知善好有徳還可將
來
佛在舍衞國爾時飢餓乏食有一比丘未滿
五臘應受依止往到親里家四五日住已辭
別欲去親里問言何以故去答言我須依
止故親里言大徳今飢餓世或當餓死何用
依止諸比丘不知云何是事白佛佛言從今
飢餓時可得日日見和上處聽住可日日來
若日日不得來者可至五日若五日不得來
者布薩時應來若布薩時不得來乃至二由
旬半至自恣時應來見和上
佛在舍衞國憍薩羅國有邊聚落爾時波斯
匿王税是邊聚落邊聚落人即皆捨去彼處
有比丘住不得衣食故捨房舍去王後有教
不復税奪諸人聞已即還本處諸比丘未
還爾時諸外道從憍薩羅國來向舍衞國
經入僧坊見是僧坊清淨莊嚴釜鑊甕器盆
物坐具臥具滿僧坊中語諸居士汝此僧坊
空聽我等住者善答言隨意諸外道便住
有諸比丘從憍薩羅國遊行向舍衞國到是
僧坊乃見是房中清淨莊嚴釜鑊甕器盆物
坐具臥具滿是坊中諸比丘共相謂言此裸
形外道無田宅民戸何由能辦如是供養必
是先比丘住處諸比丘語言汝去答言何以
去語言此先是我等住處外道答言大徳
此不從汝等得汝亦不安我在此我從居士
邊得居士遣者我等當去諸比丘往語居士
此本是我等沙門住處還使我等此中住者
善諸居士問比丘言捨是僧坊去幾歳答
言十歳諸居士問外道汝等此中住來幾歳
答言十歳諸居士作是言是不可得何以
故比丘捨去已經十歳外道住來亦經十歳
不得遣去諸比丘默然以是事白王王言
誰言十歳捨去十歳住中不得遣去時王即
遣人往以拳打外道齒折遣去諸比丘不知
云何是事白佛佛言從今兩寺相近者應共
作羯磨一處受施兩處布薩如是應作作法
者一心和合僧一比丘唱言大徳僧聽是某
處某處應一處受施兩處布薩若僧時到僧
忍聽某處某處一處受施兩處布薩如是白
大徳僧聽是某處某處一處受施兩處布薩
誰諸長老忍某處某處一處受施兩處布薩
者默然不忍者説僧作某處某處一處受施
兩處布薩竟僧忍默然故是事如是持是二
處中或一處空是中所有衣被臥具諸物應
并著一處後有僧來則還分取
佛在王舍城爾時六群比丘或頭上戴物或
腰間帶物諸比丘以是事白佛佛言從今不
得頭上戴物腰間帶物行犯者突吉羅佛在
王舍城爾時跋難陀釋子度王軍將爾時邊
國人叛時王撿挍此將有人答言出家何處
出家答言沙門何等沙門答言釋子沙門
王瞋言是比丘必當度我一切將是中有比
丘少欲知足行頭陀聞是事心不喜是事白
佛佛以是事集比丘僧知而故問跋難陀汝
實作是事不答言實作世尊佛以種種因縁
呵責云何名比丘輒度王所識將佛言從今
不得度王所識將犯者突吉羅
佛在舍衞國跋難陀釋子共一估客兒諍估
客兒瞋以拳打跋難陀時跋難陀往到斷事
所言此估客兒打我問何以諍即答以上事
時斷事人即喚估客兒來已問言打比丘不
答言實打時斷事人便問法制打比丘得何
罪答言依制隨以何身分打應斷此分即
問估客兒言以何身分打答言右手時斷事
人截其右手時城中人聞沙門釋子言人截
手一人語二人二人語三人如是惡名流布
滿舍衞城是中有比丘少欲知足行頭陀聞
是事心不喜向佛廣説佛以是事集比丘僧
知而故問跋難陀汝實作是事不答言實作
世尊佛種種因縁訶責跋難陀釋子云何名
比丘言人截手佛言從今不得言人截手犯
者偸蘭遮佛在舍衞國有一外道有信樂心
欲得出家往語諸比丘我欲出家出家法中
有何難事比丘答言有四依法一者依著糞
掃衣得出家受具足戒答言我不能著死人
弊衣問言除是更有何難比丘言常依乞食
得出家受具足戒答言我法乞食更有何
難答言依樹下住得出家受具足戒答言我
法樹下住更有何難答言依塵棄藥得出家
受具足戒答言我不能服是藥聞是事不肯
出家受具足戒諸比丘不知云何是事白佛
佛語諸比丘不應先説四依應先與受具足
戒竟乃説四依佛在舍衞國有比丘失衣鉢
有一知識比丘餘處見是衣鉢即捉是衣言
此是某衣鉢今從汝手中得彼言我買得問
言買時誰見諸比丘不知云何是事白佛
佛言買得者非賊若偸取者是賊佛語諸比
丘此衣買用幾許實買得者應還本直取」
佛在舍衞國爾時諸比丘二月遊行時六群
比丘有知識比丘以衣寄六群比丘去亦如
先説佛在王舍城爾時有五比丘問佛用
何物染衣佛言應以根染莖染葉染花染果
染新生犢屎染佛在阿羅毘國新作僧伽
藍諸比丘無經行處是事白佛佛言應作
經行處彼土熱經行時汗流佛言應經行處
種樹中二十
法上竟
中二十法下
佛初成阿耨多羅三藐三菩提時估客施酥
乳糜佛食已腹内風發時釋提桓因見佛患
風因閻浮樹故名閻浮提去是樹不遠有
訶梨勒林爾時釋提桓因取好訶梨勒來奉
上佛作是言世尊去閻浮樹不遠有訶梨勒
林我取色好訶梨勒來願佛受食可除風病
得遊歩進止佛默然受爾時釋提桓因見佛
受已頭面作禮右繞而去釋去不久佛即服
此訶梨勒風病即除以子擲地即生訶梨
勒樹長大生訶梨勒熟黄色墮地遍滿佛
見已知而故問阿難諸比丘何故不噉此訶
梨勒阿難言世尊制不得噉宿受食故佛
語阿難先受訶梨勒已滅此今噉無罪佛在
舍衞國諸比丘無盛衣物佛言應作箱彼土
熱故生蟲佛言應以青木香那毘羅草根著
衣箱中以香故蟲不生佛在舍衞國給孤獨
居士施衆僧被諸比丘不受佛未聽我受被
是事白佛佛言僧得受一人亦得受
佛在王舍城爾時六群比丘著留縷頭衣結
縷頭衣交結縷頭衣刷縷頭衣不作淨衣是
事白佛佛言不得著留縷頭衣結縷頭衣交
結縷頭衣刷縷頭衣著者突吉羅若著不作
淨衣者波逸提
佛在舍衞國爾時諸比丘不著僧及居士留
縷頭衣結縷頭衣交結縷頭衣刷縷頭衣不作
淨衣是事白佛佛言若僧及居士有留縷
頭衣結縷頭衣交結縷頭衣刷縷頭衣不作淨
衣得著佛在舍衞國有阿羅漢般涅槃諸比
丘心念如佛所説身中有八萬戸蟲若燒身
者當殺是蟲諸比丘不知云何是事白佛佛
言人死時諸蟲亦死諸比丘心念佛聽我燒
阿羅漢身者善是事白佛佛言聽燒阿羅漢
身諸比丘心念佛聽我等與阿羅漢起塔者
善是事白佛佛言聽起阿羅漢塔諸比丘心
念佛聽我等供養阿羅漢塔者善是事白佛
佛言聽供養阿羅漢塔
佛在舍衞國長老迦旃延有一估客弟子從
海中還以貝作飽身物施迦旃延迦旃延
不受佛未聽我受貝飽身物是事白佛佛言
得受佛在舍衞國有一病比丘語看病人汝
能好看我愛念我我若命終所有物盡當與
汝語已便終打揵稚集僧僧語看病人
死比丘所有物盡持來現前僧應分看病人
言非僧物何以故我看病人病人語我言
汝能好看我愛念我我若命終所有諸物盡
當與汝是事故非僧物諸比丘不知云何是
事白佛佛言無如是死當與法若比丘命
終物現前僧應分佛在舍衞國有比丘淨
施一比丘已物主命終即打揵稚集僧僧
遣人取死比丘衣物來時受淨施比丘答言
非僧物何以故死比丘先淨施我諸比丘不
知云何是事白佛佛言此爲淨故施彼命終
已現前僧應分佛在舍衞國有比丘淨施
一比丘受施者死時打揵稚集僧彼比
丘自持衣來與僧作是言此是僧物僧問
何故答言我先淨施死比丘諸比丘不知
云何是事白佛佛言若彼受淨施人死更應
淨施餘人佛在舍衞國有比丘淨施一比丘
受施者反戒諸比丘不知云何是事白佛佛
言若反戒更淨施餘人佛在舍衞國有比
丘淨施共行弟子弟子有不如法事師責語
言莫我邊住是弟子往到六群比丘邊住弟
子先欲悔過以近六群比丘故無有悔心師
往語弟子言汝何不悔過於我答言不能
師言我先淨施汝衣弟子言今當與佛諸比
丘不知云何是事白佛佛言若弟子被師責
不聽執作應更淨施餘人
佛在毘舍離國爾時地濕諸比丘作衣帳住
諸比丘作是念此中將不犯過十夜長衣
耶諸比丘不知云何是事白佛佛言此衣作
舍用不犯
佛在阿羅毘國時井水有蟲諸比丘不知云
何是事白佛佛言應漉漉時二三人共
捉捉時不正佛言應作棬漉水已瀉蟲著井
中井中蟲轉多佛言一器盛水漉水已以
蟲瀉中瀉中已持瀉流水中長老優波離問
佛頗有比丘在僧中受功徳衣時有不得者
耶答言有若比丘餘處安居此處受功徳衣
是名不得長老優波離問佛頗有比丘不受
功徳衣得名受耶答言有若比丘是處安居
自恣已出界行還來入界聞僧今日受功徳
衣聞已隨喜者得名爲受長老優波離問佛
頗有比丘捨功徳衣時有不捨者耶佛言有
若比丘餘處受功徳衣此處僧捨衣彼比丘
雖在中不名爲捨長老優波離問佛頗有比
丘僧捨功徳衣彼比丘不在得名捨耶答言
有若比丘受功徳衣出界行聞捨功徳衣隨
喜是名得捨
佛在舍衞國憍薩羅國住處有人施僧物
打犍稚集僧和合分物已起爾時六群比
丘從界外來語諸比丘此衆僧所有物我當
共分諸比丘還更共分諸比丘不知云何是
事白佛佛言若打犍稚僧和合分物已起
界外有比丘來欲與者與不得強分佛在
舍衞國憍薩羅國有人施僧衣爾時有六群
比丘到僧坊中兩兩共語看諸比丘欲分衣
時在屏處住彼分物已我等當出到邊使更
共分爾時六群比丘看彼比丘已在屏處住
爾時打犍稚集僧諸比丘共相謂言喚是六
群比丘來求覓所在處不得有人言是比丘
多縁事必當出行即和合分物已起六群比
丘便界内來言此應共我等分時六群比丘
作是言若不信我在界内者此中有比丘見
諸比丘更與共分諸比丘不知云何是事白
佛佛言若打犍稚僧分物已起若有界内
比丘來欲與者與不得強分佛在舍衞國爾
時比丘貴價火浣衣及深摩根衣敷床上坐
起時欲破壞諸比丘不知云何是事白佛佛
言應敷者敷應著者著隨所宜作
佛在舍衞國諸比丘爲布薩故打犍稚説戒
者言若不來囑授者説有一比丘作是言某
比丘清淨與欲問言彼比丘那去答言出界
去諸比丘不知云何是事白佛佛言從今
與欲者不得出界犯者突吉羅
佛在舍衞國諸比丘爲布薩故打犍稚説
戒者言與欲者説有一比丘唱言某甲比丘
清淨與欲問言是比丘在何處答言在界
外諸比丘不知云何是事白佛佛言從今不
得受界外人欲犯者突吉羅
佛在舍衞國爲布薩故打犍稚集僧説戒
者言誰受教誡比丘尼答言迦留陀夷問
言在何處答言出界行諸比丘不知云何是
事白佛佛言從今受教誡比丘尼者不得出
界行犯者突吉羅
佛在王舍城爾時六群比丘展轉與清淨
與欲與自恣與除罪諸比丘不知云何是事
白佛佛言從今不得展轉與清淨與欲與自
恣與除罪犯者突吉羅佛在舍衞國憍薩
羅國去僧坊不遠有阿練若處布薩時天雨
坊中僧心念阿練若比丘當來阿練若處僧
復作是念僧坊中比丘當來爾時兩不相就
不得布薩諸比丘不知云何是事白佛佛言
應羯磨一處布薩應如是作作法者一心和
合僧一比丘僧中唱言大徳僧聽此某堂舍
應作布薩處若僧時到僧忍聽某堂舍作布
薩處如是白白二羯磨僧聽某堂舍作布薩
處竟僧忍默然故是事如是持
佛在舍衞國爾時末利夫人爲聽法故到祇
洹中問諸比丘言此處有幾僧答言不知諸
比丘不知云何是事白佛佛言應數爾時
諸比丘喚名字數喚名字數時參錯失數佛
言應行籌夫人又問有幾沙彌答言不知
諸比丘不知云何是事白佛佛言沙彌亦應
行籌
佛在舍衞國僧布薩時末利夫人施僧錢諸
比丘不受佛未聽受布薩錢諸比丘不知云
何是事白佛佛言聽受時諸比丘未到布
薩二日三日便説戒布薩比丘爲布薩故來
不得布薩施諸比丘不知云何是事白佛
佛言不得先前二日三日説戒犯者突吉羅
佛言布薩時應布薩爲布薩比丘來令得布
施故爾時諸沙彌索分答言汝不布薩不作
羯磨不説戒不入布薩故不與分諸比丘不
知云何是事白佛佛言沙彌受籌故應與分
佛雖聽與不知與幾許佛言若沙彌在行次
檀越自手與者應等與若但施僧大比丘得
三分沙彌得一分佛在王舍城爾時六群比
丘共白衣一床坐諸比丘不知云何是事白
佛佛言從今不得與白衣共一床坐犯者突
吉羅
爾時六群比丘共沙彌一床坐諸比丘不知
云何是事白佛佛言從今不得與沙彌共床
坐犯者突吉羅
佛在舍衞國爾時比丘共沙彌二夜宿第三
夜遣出出時沙彌先以油塗脚蹈地敷上油
汚地敷諸比丘不知云何是事白佛佛言從
今油塗脚不得地敷上行犯者突吉羅
佛在舍衞城爾時六群比丘互相誘弟子
時上座呵責言諸比丘不知云何得畜弟子
教化如法如是六群比丘誘我弟子諸比丘
不知云何是事白佛佛言從今不得誘他弟
子犯者突吉羅爾時六群比丘各呪誓言我
若誘汝弟子者作佛呪法呪僧呪諸比丘不
知云何是事白佛佛言從今比丘不得自呪
不得呪他若自呪若呪他者突吉羅爾時六
群比丘以物作誓我若誘汝弟子者便沒是
物諸比丘不知云何是事白佛佛言從今
不得以物自誓誓他若以物自誓誓他者突
吉羅佛在王舍城爾時六群比丘失衣鉢語
諸比丘言我失衣鉢當共作投竄時諸比丘
各各思惟不知云何是事白佛佛言從今
比丘不得自投竄亦不得令他投竄若自作
令他作者突吉羅何以故呪與投竄一種故
佛在王舍城爾時六群比丘貸白衣物語
取物者言至時不得者當倍責汝取物者怖
畏諸比丘不知云何是事白佛佛言從今不
得要他索倍犯者突吉羅佛在舍衞國爾時
虎狼殺鹿選擇好肉噉有比丘過中從此道
行見是死鹿各相謂言當持歸明日食即持
殘鹿歸時虎飢起求覓殘鹿遶祇洹吼聲
佛見虎吼佛知而故問阿難是虎何故吼
答言世尊比丘持虎殘肉來故佛言從今不
得取虎殘犯者突吉羅何以故虎不斷望故
若取師子殘者無犯何以故師子斷望故
佛在舍衞國有比丘先不從比丘求聽出罪
便出他罪是比丘聞是事心不喜是事白佛
佛言從今他不聽不得説他罪不得令他憶
罪不得遮他説戒自恣不得遮他教誡比丘
尼遮者突吉羅
佛在舍衞國爾時有下座比丘不恭敬喚上
座上座聞已心不喜諸比丘不知云何是事
白佛佛言從今不得不恭敬喚上座若不恭
敬喚上座者突吉羅爾時諸比丘不知云何
喚上座是事白佛佛言從今下座比丘喚上
座言長老爾時但喚長老不便佛言從今喚
長老某甲如喚長老舍利弗長老目犍連長
老阿難長老難提長老金毘羅佛在舍衞國
有那羅比丘有施羅比丘尼二人共戲笑言
語惱亂諸比丘是事白佛佛言是那羅比丘
施羅比丘尼所作不善所噉食如偸盜佛以
是事集比丘僧語諸比丘應與是二人作不
清淨羯磨一心和合僧一比丘唱言大徳僧
聽是那羅比丘施羅比丘尼共戲笑言語惱
亂諸比丘若僧時到僧忍聽是那羅比丘施
羅比丘尼共戲笑言語惱亂諸比丘是所噉
食如偸盜如是白白二羯磨 僧與那羅比
丘施羅比丘尼作不清淨羯磨竟僧忍默然
故是事如是持僧與二人作不清淨羯磨竟
是二人心生悔自見過罪四布懺悔作是言
我先惱亂衆僧今生清淨心乞捨不清淨羯
磨諸比丘不知云何是事白佛佛言是那羅
比丘施羅比丘尼悔過生清淨心應與捨不
清淨羯磨應如是作一心和合僧是那羅比
丘施羅比丘尼從座起偏袒右肩脱革屣右
膝著地合掌作是言大徳僧聽我那羅比丘
施羅比丘尼共戲笑言語惱亂僧故僧與我
等作不清淨羯磨所噉食如偸盜我等今悔
過生清淨心乞捨不清淨羯磨我那羅比丘
施羅比丘尼所受食莫如偸盜憐愍故第二
第三亦如是乞僧中一比丘唱言大徳僧聽
是那羅比丘施羅比丘尼共戲笑言語惱亂
僧故與不清淨羯磨所噉食如偸盜是二人
今自悔過生清淨心從僧乞捨不清淨羯磨
所噉食莫如偸盜若僧時到僧忍聽僧與是
那羅比丘施羅比丘尼捨不清淨羯磨所噉
食莫如偸盜如是白白四羯磨僧與那羅比
丘施羅比丘尼捨不清淨羯磨竟僧忍默然
故是事如是持爾時比丘問佛用何等皮作
革屣佛言除五種皮師子皮虎皮豹皮獺
皮猫皮更除五種皮象皮馬皮狗皮野干皮
黒鹿皮餘者聽作佛在舍衞國爾時有人
施僧鱣魚皮革屣諸比丘不受佛未聽我著
鱣魚皮革屣是事白佛佛言應受鱣魚皮革
屣爲麁故以牛皮覆上佛在舍衞國爾時有
人施僧錯魚皮革屣諸比丘不受佛未聽
我受錯魚皮革屣是事白佛佛言聽受錯魚
皮革屣以眼痛故以牛皮覆上
佛在舍衞國有人施僧筋諸比丘不受不知
何所用是事白佛佛言聽受用作閉戸紐開
戸繩佛在舍衞國有人施僧熊皮諸比丘不
受不知何所用是事白佛佛言應受應著
僧房戸内用拭脚入房佛自恣後遊行教化
有一比丘手捉革屣行佛見已知而故問何
以故手捉革屣行白佛言世尊革屣壞我脚
故佛言應以軟皮遮遮已行時撥地佛言
應後施網佛在阿羅毘國有營理比丘日
日爲材木爲竹入山入山時道中畏師子虎
狼熊羆多羅叉畏不依道行行時棘刺皂莢
刺刺脚是比丘以龍鬚草作履道中多受泥
水壞脚佛言應作鞋通泥水出佛在舍衞國
祇梨園有佛親里聞同姓中有出家得佛即
白父母我欲往見佛父母作是念若往佛所
或當出家爾時父母爲説諸難言道中有師
子怖虎狼熊羆等怖又白父母我必當去父
母知必欲去作是言我今與汝別若出家者
當來至此答言爾即往佛所到已頭面作禮
在一面立佛與出家受戒後辭白佛言世尊
我欲還見父母親里佛言去莫久住即便還
家諸親里多人人留一日如是經久時新
雨雪墮爾時是比丘與親里別欲還佛所答
言新雨雪云何得去汝能著白衣鞾不答
言佛未聽我著白衣鞾即時還道中手冷脚
疼眼痛來到佛所頭面作禮在一面立諸佛
常法客比丘來以如是語勞問忍不足不安
樂住不乞食不乏道路不疲耶佛即以是語
勞問是比丘忍不足不安樂住不乞食不乏
道路不疲耶比丘言忍足安樂住乞食不乏
道路不疲即以如是事向佛廣説佛知而故
問彼土何如答言多雪佛言從今多雪國
土聽著白衣鞾爲遮雪故佛在舍衞國爾
時給孤獨居士以赤朱塗五百繩床脚施祇
洹僧諸比丘不受言佛未聽我朱塗繩床
脚是事白佛佛言是床清淨應受佛在王舍
城爾時跋提長者種種莊嚴僧坊施僧諸比
丘不受佛未聽我受種種莊嚴僧坊是事白
佛佛言是坊清淨應受
佛在舍衞國郁伽蘇跋那長者往到佛所頭
面作禮在一面坐已佛以種種説法示教利
喜已默然爾時郁伽長者見佛種種説法
默然已白佛言世尊請佛及僧明日食佛
默然受知佛默然受已還家竟夜辦種種多
美飮食又莊嚴五百金床銀床琉璃床頗梨
床作是念不受一當受一又辦五百金槃
銀槃琉璃槃頗梨槃作是念不受一當受
一又辦五百金鉢銀鉢琉璃鉢頗梨鉢作
是念不受一當受一明朝往白佛時到佛著
衣持鉢與比丘僧倶入其舍以五百金床奉
佛時佛不受又奉銀床琉璃床頗梨床佛亦
不受爾時長者除是寶床更敷餘床以褥重
覆上佛即就坐爾時長者以五百金槃奉
佛佛亦不受又奉銀槃琉璃槃頗梨槃施
佛佛亦不受爾時長者以五百金鉢奉佛佛
亦不受又奉銀鉢琉璃鉢頗梨鉢佛亦不受
佛言我先聽二種鉢鐵鉢瓦鉢八種鉢不應
畜長者即行水下食種種豐美佛及僧滿足
收鉢已持小床佛前坐欲聽法佛爲種種説
法示教利喜竟從座起去
十誦律卷第三十九

十誦律卷第四十第六誦之五
　後秦北印度三藏弗若多羅譯　
明雜法之五
佛在舍衞國有一婆羅門生女面貌端正顏
色清淨顏色清淨故名曰妙光此女生時相
師占曰是女後當與五百男子共通諸人聞
已女年十二無有求者時婆羅門有隣比估
客常入海採寶是估客於樓上遙見是女即
生欲心問餘人言是誰女答言是某甲婆羅
門女有娶者耶答曰無也有求者耶答
曰未也又問曰何故無人求耶答曰此女
有一過有何過答曰此女生時有相師
占曰是女後當與五百男子共通諸人聞
已女年十二無有求者時估客作是念除沙
門釋子無能強入我舍者沙門釋子亦無是
過我當娶之即往求娶女到舍未久諸估
客結伴欲入海中彼國入海法要得曾入海
者若自不肯去要強將去時估客喚守門者
作是言我欲入海莫聽男子強入我舍除沙
門釋子沙門釋子亦無此過答言爾作是
語已便去後沙門婆羅門於其舍乞食是女
見已語言共我行欲諸比丘不知云何是事
白佛佛言從今日如是舍未曾往者不應往
若往者不應坐何以故此舍必有非梵行過
故此女後得病於夜命終其家人以莊嚴具
合棄死人處時有五百賊於此處行見是死
女即生欲心便就行欲行欲已五百人去是
女以先語沙門婆羅門共我行欲因縁故墮惡
道在彼國北方生作婬龍名毘達多
佛在王舍城有比丘病癰往語耆婆治我此
病耆婆答言𦟾令熟比丘言佛未聽𦟾
熟諸比丘是事白佛佛言聽𦟾令熟耆婆
又言應破答言佛未聽破癰是事白佛佛
言聽破耆婆又言應捺去膿比丘言佛未
聽捺是事白佛佛言聽捺耆婆又言應著
食膿物比丘言佛未聽著是事白佛佛言
聽著種種治膿藥
佛在王舍城爾時王舍城一月大祠耆梨龍
爾時諸人於王倉庫中出物辦具種種飮食
與一切人時處處多有人來集或有人胸
凹或有人胸凸或有人脚似象脚或有如
馬脚又似象耳馬耳或耳如箕如是似象馬
人衆多男女大小皆滿其中甚大歡樂時客
觀中多有四方諸估客來王作祠時不取税
故亦無禁限度者不税行不須送此祠有少
日在諸估客各作是念此王不一時税我等
耶祠未竟即去於後祠竟諸人各還本處
時凹胸凸胸象脚馬脚象耳馬耳如箕耳者悉
住後日往諸多人處天祠處沙門婆羅門處
遊行爾時六群比丘弊惡故好沙彌弟子不
在邊住以二事故一者犯戒二者畏令我等
犯戒時六群比丘見如是人已作是念我等
若度餘人必捨我去今當度此無教去者六
群比丘往語彼人汝等何不出家答言我等
如是誰當度我有能度者我便出家時六群
比丘言汝能爲我守舍與我迎食能擔鉢者
我當度汝六群比丘即度此人若有請佛及
僧處先遣持鉢去以二事故一者行遲二者
羞共行諸外道見已呵諸檀越言汝等所供
養者是汝等塔者汝等第一者汝等先食者
汝等在前行者汝等所供養者正如是耶諸
優婆塞聞已心不喜以是事向佛廣説佛以
是事集比丘僧已知而故問六群比丘汝實
作是事不答言實作世尊佛以種種因縁
呵責六群比丘云何名比丘度凹胸人凸胸
人象脚馬脚象耳馬耳箕耳人種種呵已語
諸比丘從今不得度凹胸凸胸人象脚馬
脚象耳馬耳如箕耳人若度者突吉羅
佛在舍衞國長老優婆離有二沙彌一名陀
薩二名波羅當受戒時沙彌陀薩語波羅言
汝先受戒我供汝所須波羅語陀薩言汝先
受戒我供汝所須時長老優波離問佛得二
沙彌一時羯磨受具戒不佛言得應如是作
一心和合僧是中一比丘唱言大徳僧聽是
陀薩波羅優波離與受具戒從僧乞受具戒
長老優波離作和上若僧時到僧忍聽僧與
陀薩波羅受具戒長老優波離作和上如是
白白四羯磨僧已與陀薩波羅受具戒長老
優波離作和上竟僧忍默然故是事如是
持
佛在舍衞國長老優波離問佛世尊我等不
知佛在何處説修多羅毘尼阿毘曇我等不
知云何佛言在六大城瞻波國舍衞國毘
舍離國王舍城波羅㮈迦維羅衞城何以
故我多在彼住種種變化皆在是處
佛在舍衞國爾時長老耶舍與五百比丘從
憍薩羅來至舍衞國欲安居時舊比丘客比
丘共相問訊代客比丘擔衣鉢擔衣鉢時
有大高聲多人聲佛聞是大聲多人聲知而
故問阿難此僧坊内何故有是大聲多人聲
白佛言世尊是長老耶舍與五百比丘從憍
薩羅國來至舍衞國欲安居時舊比丘客比
丘共相問訊代客比丘擔衣鉢是故有是大
聲多人聲佛語阿難汝往語耶舍等五百人
言汝等作大聲故驅汝等不得舍衞國安居
阿難受教往語耶舍言汝等作大聲故世尊
驅汝等不得舍衞國安居爾時耶舍等五百
人即往婆求摩河邊聚落中安居爾時諸比
丘作是念佛遣我等以大聲故我等默然者
善是事白佛佛言聽默然時諸比丘睡睡
已共相謂言佛聽我等獨房住者善是事白
佛佛言聽獨房中住獨房中住亦睡復相
謂言佛聽我等衆住者善是事白佛佛言聽
衆住衆住亦睡復相謂言佛聽我等水洗頭
者善是事白佛佛言聽水洗頭時諸比丘以
手取水洗時不便佛言應作器器大水澆
衣濕即便小作小作不得水是事白佛佛
言不得大不得小受一鉢羅若一鉢羅半時
作器無柄澆時墮他頭上痛惱垂死是事
白佛佛言應施柄有比丘坐睡餘比丘以水
澆便言我不睡何以水澆我是事白佛佛
言睡者不可信澆者可信有五法以水澆他
一者憐愍二者不惱他三者睡四者頭倚
壁五者舒脚諸比丘故睡共相謂言聽手
敲者善是事白佛佛言聽以手敲有比丘
坐睡餘比丘以手敲便言我不睡何以故
推我諸比丘不知云何是事白佛佛言睡
者不可信敲者可信有五法以手敲他一
者憐愍二者不惱他三者睡四者頭倚壁五
者舒脚諸比丘故睡共相謂言佛聽我等以
毱擲者善是事白佛佛言聽以毱擲擲已後
日還歸後日諸比丘不知與誰佛言歸本擲
主若擲主不在與然燈者然燈者不在與
執作者執作者不在應著堂中央地覆上
著堂中央地覆上已還坐坐已見餘比丘睡
者取是毱擲彼言不睡何以擲我佛言睡
者不可信擲者可信有五法以毱擲他一者
憐愍二者不惱他三者睡四者頭倚壁五者
舒脚諸比丘故睡共相謂言佛聽我用禪杖
者善是事白佛佛言聽用禪杖時禪杖頭
尖築時壞安陀會共相謂言佛聽我等以
物裹杖頭者善是事白佛佛言應以物裹
杖頭時禪杖著地作聲佛言下頭亦應裹
諸比丘不知云何取禪杖是事白佛佛言取
禪杖時應生敬心諸比丘不知云何生敬心
是事白佛佛言應以兩手捉杖戴頂上有比
丘坐睡一比丘捉禪杖築睡者睡者驚起立
看諸比丘默然無聲即時迷悶躄地諸比丘
不知云何是事白佛佛言若比丘坐睡應起
看餘睡者應以禪杖築築已還坐若無睡者
應出戸彷佯來入更看若見睡者以禪杖
築築已還坐若無睡者還以杖著本處已
坐有比丘坐睡餘比丘以禪杖築便言不睡
何以築我是事白佛佛言睡者不可信築者
可信有五法以禪杖築他一者憐愍二者不
惱他三者睡四者頭倚壁五者舒脚諸比丘
故睡共相謂言佛聽我著禪鎭者善是事白
佛佛言聽著禪鎭時禪鎭無孔著時墮地
共相謂言佛聽我作孔者善是事白佛佛
言聽作孔作孔已以繩貫孔中繩頭施紐
串耳上去額前四指著禪鎭諸比丘以繩絡
頭後著是事白佛佛言從今不得以繩絡頭
後著禪鎭絡者突吉羅時禪鎭墮故睡是事
白佛佛言禪鎭一墮聽一舒脚二墮二舒
脚三墮者應起行行時來往故相亂是事白
佛佛言應如鵝法次第行行時下坐觸上座
肩是事白佛佛言下座行時不得觸上座肩
下座應在上座後行不得近上座諸比丘故
睡共相謂言佛與我等作時節者善是事白
佛佛言聽作時節諸比丘共相謂言佛聽作
兩時者善是事白佛佛言聽作兩時復相謂
言夜作時節者善是事白佛佛言聽夜作
時節復相謂言聽我晝日作時節者善是事
白佛佛言聽晝日作時節復相謂言佛聽我
等七日坐者善是事白佛佛言聽七日坐復
相謂言佛聽我等常坐禪者善是事白佛佛
言聽常坐禪
爾時聽作時節兩時夜時晝時七日時常坐
時不嚼楊枝口中氣臭共相謂言佛聽我等
嚼楊枝者善是事白佛佛言聽嚼楊枝有
五利益一者口不苦二者口不臭三者除風
四者除熱病五者除痰廕復有五利益一
者除風二者除熱三者口滋味四者能食
五者眼明爾時便作時節兩時夜時晝時七
日時常坐禪時不洗浴垢臭諸比丘共相謂
言佛聽洗者善是事白佛佛言聽洗爾時
渠水流駛入者爲水所漂是事白佛佛言水
中應施柱作障礙捉洗爾時聽作時節兩時
夜時晝時七日時常坐禪時諸比丘得無量
知見證得須陀洹斯陀含阿那含阿羅漢佛
知諸比丘已得證以是因縁集僧語諸比丘
彼處有光明諸佛在世法歳二時大會春末
月夏末月春末月者諸方國土處處諸比丘
來作是念佛所説法我等當安居時修習得
安樂住是名初大會夏末月者諸比丘夏三
月安居竟作衣畢持衣鉢詣佛所作是念我
等久不見佛久不見世尊是第二大會是時
婆求摩河邊諸比丘夏安居三月過作衣竟
持衣鉢來到佛所佛遙見婆求摩河比丘來
已佛入初禪婆求摩河比丘亦入初禪佛從
初禪起入第二禪第三禪第四禪空無想無
作婆求摩比丘亦從初禪起入第二禪第三
禪第四禪空無想無作爾時長老阿難遙見
婆求摩比丘來即合掌白佛言世尊願世尊
共婆求摩比丘語令婆求摩比丘長夜安樂
佛語阿難莫作是語阿難如我所知汝能知
耶阿難我遙見婆求摩比丘來時我入初禪
婆求摩比丘亦入初禪我起初禪入第二第
三第四禪空無想無作婆求摩比丘亦起初
禪入第二第三第四禪空無想無作
佛在舍衞國爾時黒山土地有比丘名馬宿
滿宿在此處住汚他家皆見皆聞皆知是
比丘共女人一床坐共一盤食共器飮酒
中後食共食宿噉殘宿食不受而食不受殘
食法食彈琴鼓簧捻脣作音樂聲齚齒作伎
樂彈銅杆彈多羅樹葉作餘種種伎樂歌
舞著鬘瓔珞以香塗身著香熏衣以水相
灑自手採華亦使人採自貫華鬘亦使人貫
頭上著華亦使人著自著耳環亦使人著自
將他婦女去若使人將去若令象鬪車鬪歩
鬪羊鬪水牛鬪狗鬪雞鬪男女鬪大男鬪大
女鬪小男鬪小女鬪亦自共鬪拍手蹈節
四向馳走變異服飾馳行跳躑水中浮沒斫
截樹木振臂拍髀啼哭大喚作嘯謬語諸
異國語躑絶返行如魚婉轉擲物空中還
自接取與女人共船上載令作伎樂或騎象
馬乘車輦輿與多人衆吹唄導道入園林中
作如是等種種惡不淨事爾時長老阿難從
伽尸國來向舍衞城到黒山邑宿晨朝時到
著衣持鉢入城乞食阿難持空鉢入城還空
鉢出城出城不遠多人衆集阿難到彼問衆
人言汝此土地豐樂多諸人衆今我乞食持
空鉢入還持空鉢出無有沙門釋子在此多
少作惡事耶爾時有賢者名憂樓伽在彼
衆中從坐起偏袒右肩合掌語阿難言大徳
知不此有馬宿滿宿比丘作諸惡行如上
廣説大徳阿難是二比丘作此諸惡悉汚諸
家皆見聞知時憂樓伽賢者即請阿難將入
自舍敷座令坐自手與水多美飮食自恣飽
滿飽滿已洗手攝鉢賢者取小床座欲聽法
故阿難以種種因縁説法示教利喜已從坐
起去向自房舍隨所受臥具還付舊比丘持
衣鉢遊行向舍衞國漸到佛所頭面禮足在
一面立諸佛常法有客比丘來以如是語
勞問忍不足不安樂住不乞食不乏道路不
疲耶佛以如是語勞問阿難忍不足不安
樂住不乞食不難道路不疲耶阿難答言世
尊忍足安樂住乞食不乏道路不疲以是因
縁向佛廣説佛以是事集比丘僧種種因縁
呵責馬宿滿宿云何名比丘共女人一床坐
乃至謬語種種因縁呵已語諸比丘從今不
得共女人一床坐共坐者突吉羅不得與女
人共食共食者突吉羅不共女人一器飮
酒飮者突吉羅不得非時食食者波逸提
不得噉殘宿食食者波逸提不得惡捉食食
者突吉羅不得不受食食者波逸提不受
殘食法食者波逸提内宿食噉者突吉羅不
得彈琴鼓簧不得齚齒作節不得吹物作
節不得彈銅杆作節不得撃多羅樹葉作
節不得歌不得拍節不得舞犯者皆突吉
羅不得著華瓔珞不得著香瓔珞不得香油
塗身不得著香熏衣犯者皆突吉羅不得以
水相灑犯者隨得罪不得自採華及使人
採若自取若教他者波逸提不得貫華鬘及
使人貫華瓔若自貫使人貫者突吉羅不得
自作華鬘不得教他作若自作教他作者突
吉羅不得自貫雜華不得教他貫若自貫使
他人貫者突吉羅不得自作使到童男童
女家不得教他作使到童男童女家若自到
教他到者隨得突吉羅不得鬪象鬪馬鬪車
不得合人戲不得鬪羊不得鬪水牛不得鬪
雞不得鬪狗不得鬪女人不得鬪男子不得
鬪小男小女不得自鬪不得教他鬪犯者
突吉羅不得振臂不得蹈節不得空中擲
物不得莊面不得走不得跳犯者皆突吉
羅不得斬伐草木犯者波逸提不得作倀
行犯者突吉羅不得哭不得大喚不得嘯
犯者皆突吉羅不得倒立不得擲絶不得如
魚婉轉犯者皆突吉羅不得弄鈴犯者隨
得罪不得共女人船上歌作樂犯者皆突吉
羅不得乘象馬車不得乘人不得作鹵薄
入園觀中犯者皆突吉羅不得祠火不得謬
語犯者隨得罪
佛在舍衞國迦羅梨比丘往看鬪象鬪馬鬪
車相撲鬪羊鬪水牛鬪雞鬪狗鬪男女鬪小
男小女自往觀看諸比丘以是事白佛佛言
從今不得往看鬪象馬乃至小男小女犯者
皆突吉羅中二十法竟
次明比丘尼法
佛在舍衞國爾時長老優波離問佛言世尊
摩訶波闍波提瞿曇彌受八重法故即是出
家受具足戒成比丘尼法餘比丘尼當云何





佛言應現前白四羯磨
佛在王舍城爾時諸比丘與比丘尼作羯
磨諸比丘尼心不喜是事白佛佛言從今諸
比丘不應與比丘尼作羯磨比丘尼還比丘
尼作羯磨除受具足戒羯磨摩那埵羯磨出
罪羯磨佛在舍衞國爾時諸比丘尼與比丘
作羯磨諸比丘心不喜是事白佛佛言諸比
丘尼不應與比丘作羯磨比丘還與比丘作
羯磨除不禮拜不共語不供養羯磨
佛在王舍城爾時諸婦人爲夫舅姑所苦惱
故出家作比丘尼爾時爲和上尼阿闍梨尼
共住比丘尼所苦惱故還作白衣諸居士呵
責言是諸不吉弊女輩我等先是其主中間
作比丘尼受我尊重今我等還受其尊重無
有決定是事白佛佛言若比丘尼一反戒不
復聽出家受具戒
佛在王舍城爾時長老摩訶迦葉中前著衣
持鉢從耆闍崛山出入王舍城乞食爾時偸
蘭難陀比丘尼在大迦葉前趨行大迦葉言
妹汝若疾行若避我道即罵言汝本是外道
有何急事而不徐徐行大迦葉言惡女我不
責汝我責阿難是事白佛佛言從今不聽比
丘尼在比丘前行若在前行突吉羅
佛在舍衞國爾時偸蘭難陀比丘尼中前著
衣持鉢行乞食食後以尼師檀著左肩上入
安陀林中大坐一樹下時有蛇來入女根中
是事白佛佛言從今不聽比丘尼大坐若大
坐突吉羅若展一脚坐不犯
佛在舍衞國爾時優波離問佛言世尊不聽
比丘尼出比丘見聞疑罪頗有因縁比丘尼
出比丘見聞疑罪不犯罪耶佛言無也除語
莫近惡知識惡伴黨
佛在舍衞國爾時有比丘教一比丘反戒隨
得罪若教比丘尼式叉摩尼沙彌沙彌尼令
反戒突吉羅若比丘尼教比丘尼反戒突
吉羅若比丘尼教式叉摩尼沙彌沙彌尼比
丘反戒突吉羅若式叉摩尼教式叉摩尼反
戒突吉羅若教沙彌沙彌尼比丘比丘尼反
戒突吉羅若沙彌教沙彌反戒突吉羅若
教沙彌尼比丘比丘尼式叉摩尼反戒突吉
羅若沙彌尼教沙彌尼反戒突吉羅若教
比丘比丘尼式叉摩尼沙彌反戒突吉羅若
比丘以種種物誘餘比丘得罪若誘比丘
尼式叉摩尼沙彌沙彌尼突吉羅若比丘尼
以種種物誘比丘尼犯罪若誘式叉摩尼沙
彌沙彌尼比丘突吉羅若式叉摩尼以種種
物誘式叉摩尼突吉羅若誘沙彌沙彌尼比
丘比丘尼突吉羅若沙彌以種種物誘沙彌
突吉羅若誘沙彌尼比丘比丘尼式叉摩尼
突吉羅若沙彌尼以種種物誘沙彌尼突吉
羅若誘比丘比丘尼式叉摩尼沙彌突吉羅
若比丘向餘比丘喑嗌突吉羅若向比丘尼
式叉摩尼沙彌沙彌尼喑嗌突吉羅若比丘
尼向比丘尼喑嗌突吉羅若向式叉摩尼沙
彌沙彌尼喑嗌突吉羅若比丘尼向比丘喑
嗌波逸提若式叉摩尼向式叉摩尼喑嗌突
吉羅若向比丘比丘尼沙彌沙彌尼喑嗌突
吉羅若沙彌向沙彌喑嗌突吉羅若向比
丘比丘尼式叉摩尼沙彌尼喑嗌突吉羅若
沙彌尼向沙彌尼喑嗌突吉羅若向比丘比
丘尼式叉摩尼沙彌喑嗌突吉羅若比丘輕
比丘突吉羅若比丘輕比丘尼式叉摩尼
沙彌沙彌尼突吉羅若比丘尼輕比丘尼突
吉羅若比丘尼輕式叉摩尼沙彌沙彌尼突
吉羅若式叉摩尼輕式叉摩尼突吉羅若輕
沙彌沙彌尼比丘比丘尼突吉羅若沙彌輕
沙彌突吉羅若輕沙彌尼比丘比丘尼式叉
摩尼皆突吉羅若沙彌尼輕沙彌尼突吉羅
若輕比丘比丘尼式叉摩尼沙彌皆突吉羅若
比丘惡語向餘比丘犯罪若惡語向比丘尼
式叉摩尼沙彌沙彌尼突吉羅若比丘尼
惡語向比丘尼犯罪若惡語向式叉摩尼沙
彌沙彌尼比丘突吉羅若式叉摩尼惡語向
式叉摩尼突吉羅若向沙彌沙彌尼比丘比
丘尼皆突吉羅若沙彌惡語向沙彌突吉羅
若向沙彌尼比丘比丘尼式叉摩尼惡語突吉
羅若沙彌尼向沙彌尼突吉羅若向比丘
比丘尼式叉摩尼沙彌突吉羅
佛在舍衞國爾時諸比丘尼到祇洹聽法
諸比丘敷敷具竟多有殘在諸比丘尼求敷
具故苦惱語比丘言大徳已敷敷具餘者借
我等坐諸比丘言佛未聽我等敷敷具竟殘
與比丘尼諸比丘不知云何是事白佛佛言
從今聽諸比丘敷敷具竟殘與比丘尼坐
佛在王舍城爾時長老大迦葉中前著衣持
鉢從耆闍崛山入王舍城乞食偸蘭難陀比
丘尼隨後來至以肘隱大迦葉背大迦葉言
惡女我不責汝我責阿難是時白佛佛言
從今不聽比丘尼隱比丘背若隱者突吉羅」
佛在舍衞國爾時助提婆達多比丘尼著雜
綵裲襠諸居士呵責言諸比丘尼自言善
好有徳著雜綵服如王夫人大臣婦是事白
佛佛言從今比丘尼不應著雜綵服若著
突吉羅
佛在王舍城爾時諸比丘尼以雜色繩猪腸
帶雜綵綖繋身是事白佛佛言從今不聽比
丘尼以雜色繩猪腸帶雜綵綖繋身若繋者
突吉羅
佛在王舍城爾時助提婆達多比丘尼著細
襵衣著毦衣著生起衣著細踈衣是事白
佛佛言從今不聽比丘尼著四種衣若著
突吉羅
佛在舍衞國爾時偸蘭難陀比丘尼故嚬
呻諸比丘尼問言汝作何等答言受觸樂
是事白佛佛言比丘尼不應嚬呻若故
嚬呻突吉羅
佛在舍衞國有異比丘乞食一時乞兩分
先乞者自食後乞者還房與比丘尼此比丘
乞二分食時天雨故比丘尼不來無人食此
分棄著僧坊内衆鳥來集作大音聲佛食後
將阿難往至其所佛見已知而故問阿難此
中何以衆鳥來集作大音聲阿難白佛言世
尊有異比丘乞二分食前乞者自食後分與
比丘尼乞兩分食時天雨故比丘尼不來無
人食此分棄著僧坊中以是因縁故衆鳥大
集作大音聲佛知故問阿難諸比丘與非親
里比丘尼食耶阿難答言世尊與佛以是
因縁集比丘僧集僧已種種因縁呵責諸比
丘云何名比丘與非親里比丘尼食佛告諸
比丘從今比丘不應與非親里比丘尼食
與者突吉羅
佛在舍衞國時世飢儉乞食難得諸比丘節
日得食多有餘殘諸比丘尼求食不得生苦
惱語諸比丘言汝等與我殘食諸比丘言佛
未聽我等與諸比丘尼殘食是事白佛佛言
如是飢儉時聽與比丘尼殘食飢儉世過至
豐樂時諸比丘如飢餓時與比丘尼殘食諸
比丘尼不受作是言汝等殘宿於我亦殘
宿汝等不淨於我亦不淨諸比丘不知云何
是事白佛佛言從今比丘殘宿比丘尼淨比
丘尼殘宿比丘淨
佛在舍衞國諸比丘問比丘尼遮道法諸比
丘尼羞不喜是事白佛佛言從今不聽比丘
問比丘尼遮道法比丘尼應問比丘尼遮道
法
佛在舍衞國爾時諸比丘尼問比丘遮道
法比丘羞不喜是事白佛佛言從今不聽比
丘尼問比丘遮道法比丘應問比丘遮道法」
佛在舍衞國爾時諸比丘尼與不能正語式
叉摩尼受具戒是式叉摩尼白佛言度我語
不正故便言塗我諸年少比丘尼笑之是式
叉摩尼羞故起去以是事故遂不復受具戒
是事白佛佛言從今有語不正式叉摩尼餘
比丘尼應代乞代乞法者一心和合比丘尼
僧代乞比丘尼應從坐起偏袒右肩胡跪合
掌作是言大徳僧聽是某甲式叉摩尼語不
正從僧乞受具戒和上尼某甲僧當濟度
與某甲式叉摩尼受具足戒憐愍故第二亦
應言大徳僧聽是某甲式叉摩尼語不正從
僧乞受具足戒和上尼某甲僧當濟度與某
甲式叉摩尼受具足戒和上尼某甲憐愍
故第三亦應言大徳僧聽是某甲式叉摩尼
語不正從僧乞受具足戒和上尼某甲僧
當濟度與某甲式叉摩尼受具足戒憐愍故」
佛在王舍城爾時長老摩訶迦葉雨時中前
著衣持鉢入王舍城乞食偸蘭難陀比丘尼
隨後來至嗅大迦葉大迦葉言妹若在前行
莫嗅我比丘尼言大徳先去復嗅不已大
迦葉言惡女我不責汝我責阿難是事白
佛佛言從今不聽比丘尼嗅比丘若嗅突吉
羅
佛在舍衞國爾時城中有一估客婦夫行不
在與他男子私通腹漸漸大是婦怖畏夫故
即自墮胎作是念無同心人持死兒去者愁
守是兒有一比丘尼常出入是家中前著衣
持鉢到是家見婦愁憂問言何故答言我
夫不在與他私通有娠畏夫瞋故即自墮
胎無同心人與我棄者汝能與我持去不答
言我能若我持去誰有知者即以死兒著一
瓫中一瓫蓋上持去棄屏處時有年少戲笑
人見比丘尼棄瓫共相謂言是所棄瓫中有
何物即便往看見死小兒作是言諸沙門釋
子作婬欲令比丘尼生兒殺棄一人語二
人二人語三人如是展轉惡名流布滿舍衞
城有諸比丘少欲知足行頭陀聞是事心
不喜是事白佛佛言從今比丘尼不應爲他
棄死胎若棄犯罪
佛在舍衞國爾時崛多生男兒作是念佛結
戒不聽觸男子我生男兒不知云何是事白
佛佛言從今聽母自觸小兒乃至未能離母
餘比丘尼不應觸若觸者犯罪若能離母母
觸者突吉羅
佛在舍衞國爾時崛多生男兒作是念佛結
戒乃至一夜不應共男子宿我生此兒今
當云何是事白佛佛言從今聽乃至未能離
乳得共宿若能離乳共宿者母得突吉羅餘
比丘尼共宿波逸提
佛在舍衞國爾時崛多生男兒作是念佛説
比丘尼不得獨房宿乃至一夜須一比丘尼
共房宿我今云何是事白佛佛以是事集僧
語諸比丘尼汝等與崛多比丘尼作獨房羯
磨若更有如是比丘尼者亦應與作獨房羯
磨獨房羯磨法者一心和合僧崛多比丘尼
從坐起脱革屣偏袒右肩右膝著地作是言
大徳比丘尼僧憶念我崛多生男兒從僧乞
獨房羯磨僧與我作獨房羯磨憐愍故第二
第三亦如是乞是中一比丘尼應僧中唱言
大徳僧聽是崛多生男兒從僧乞獨房羯磨
若僧時到僧忍聽僧與崛多比丘尼作獨房
羯磨是名白白二羯磨僧與崛多比丘尼作
獨房羯磨竟僧忍默然故是事如是持
佛在舍衞國爾時諸比丘入出他家共作知
識諸居士婦語比丘言汝度我女令作優婆
夷比丘答言我等手不觸女人云何得度諸
比丘不知云何是事白佛佛言慈愍心故應
度令作優婆夷
佛在舍衞國爾時諸比丘尼出入他家共作
知識諸居士言度我兒作優婆塞比丘尼言
我等手不觸男兒云何得度是事白佛佛言
慈愍心故應度爲優婆塞
佛在舍衞國爾時諸比丘尼入出他家共作
知識諸居士婦語比丘尼言汝等與我少許
弊壞衣守護小兒故比丘尼言汝等倒語汝
白衣應供養我等云何反索諸比丘尼不知
云何是事白佛佛言慈愍心故應與
佛在舍衞國爾時多有諸貴釋種女出家作
比丘尼露胸行乞食諸居士呵責言諸比丘
尼自言善好有徳露胸行乞如王夫人大臣
婦諸比丘尼不知云何是事白佛佛言從今
聽諸比丘尼用覆脇衣覆胸行乞食
佛在舍衞國爾時有比丘尼獨入樂善園中
値賊剥脱裸形諸比丘尼不知云何是事白
佛佛言從今不聽諸比丘尼入樂善園中餘
一切園中亦不得入犯者突吉羅
佛在王舍城助提婆達多比丘尼男子前入
池浴諸居士呵責言諸比丘尼自言善好有
徳在男子前浴如婬女無異有比丘尼少欲
知足行頭陀聞是事心不喜以是事白佛佛
以是事集僧集僧已種種因縁呵責言云何
名比丘尼男子前浴從今比丘尼不應男子
前浴浴者波逸提
佛在舍衞國爾時摩訶波闍波提瞿曇彌深
護佛法以折伏語爲諸比丘尼作羯磨謂苦
切羯磨依止羯磨驅出羯磨下意羯磨諸比
丘尼輕慢言某是我和上尼某是我阿闍
梨尼我從某僧中受具足戒是老弊比丘尼
不知誰是其和上尼阿闍梨尼從何僧中受
具戒瞿曇彌聞是事心不喜是事白佛佛以
是事集僧語比丘尼汝等莫惱摩訶波闍波
提瞿曇彌瞿曇彌隨受八重法時即出家得
具足戒成比丘尼
佛在舍衞國爾時華色比丘尼中前著衣持
鉢入城乞食食後以尼師檀著肩上入安陀
林中敷尼師檀在一樹下半跏趺坐爾時
有婆羅門兒於比丘尼生貪著心到比丘尼
所言共行不淨事來華色比丘尼念言我若
逆者或強捉我語言小住問言何故但當
小住是比丘尼即以神力變内身爲外身婆
羅門兒瞋言爲我厭惡即以拳打頭兩目脱
出餘比丘尼即以水器承眼往詣佛所佛語
諸比丘尼當作誠實語華色比丘尼於佛法
中深心信樂於佛法僧無有淨物於佛法僧
而不施者以此實故令其兩眼還復如故諸
比丘尼作是實語已眼復如故佛語諸比丘
從今比丘尼不得住阿練兒處若住得突
吉羅
佛在舍衞國爾時諸比丘尼依放牧人住以
象聲馬聲男女聲童男童女聲故妨坐禪誦
經是諸比丘尼早起著衣持鉢到親里知識
檀越家諸居士問言汝安隱不答言不安
隱何以故我等近放牧人住象聲馬聲男女
聲童男童女聲故妨我等坐禪誦經行道諸
居士言我爲汝等作房舍比丘尼言佛未聽
我等住房舍是事白佛佛言從今聽諸比丘
尼起僧坊
佛在王舍城爾時助提婆達多比丘尼共諸
善比丘尼住惱諸善比丘尼諸善比丘尼中
前著衣持鉢到親里知識檀越家諸居士問
言汝等安隱不答言不安隱何以故答言
與助提婆達多比丘尼共住惱亂我等居士
語言我爲汝等別作房舍比丘尼言佛未聽
我等別住房舍是事白佛佛言從今聽諸比
丘尼別作房舍
佛在王舍城爾時助提婆達多比丘尼喜在
門外高處立看諸居士呵責言諸比丘尼自
言善好有徳門外高處立看如婬女是事白
佛佛言從今不聽諸比丘尼門外高處立看
若立看波夜提佛既不聽門外高處立看故
便於窓櫺中看諸居士呵責言諸比丘尼自
言善好有徳在窓櫺中看如王夫人如大臣
婦有比丘尼少欲知足聞是事心不喜是事
白佛佛種種因縁呵責云何比丘尼窓櫺中
看從今不得窓櫺中看看者突吉羅
佛在舍衞國爾時諸比丘尼與式叉摩尼受
具戒問言汝是女耶答言我有二根諸比
丘尼不知云何是事白佛佛言是二根人不
能女不能女故不聽出家受具戒若已出
家受具戒者當作滅擯何以故二根人不
能女於我法中不生善比尼法故
佛在舍衞國爾時諸比丘尼與式叉摩尼受
具戒問言汝是女人耶答言我小便時大便
出大便時小便出諸比丘尼不知云何是事
白佛佛言二道合不能女不應與出家受
具戒若已出家受具戒者應作滅擯何以
故二道合人不能女於我法中不生善法
比尼故
佛在舍衞國爾時諸比丘尼與式叉摩尼受
具戒問言汝有月忌不答言常有諸比丘
尼不知云何是事白佛佛言常有月忌不能
女不應與出家受具戒若已出家受具戒者
應作滅擯何以故常月忌不能女於我法
中不生善法比尼故
佛在舍衞國爾時諸比丘尼與式叉摩尼受
具戒問言汝有月忌止耶答言我常無月
忌諸比丘尼不知云何是事白佛佛言常
無月忌不能女不聽出家受具戒若已出家
受具戒者應作滅擯何以故常無月忌不能
女於我法中不生善法比尼故
佛在舍衞國爾時諸比丘尼與式叉摩尼受
具戒問言汝是女人耶答言我少有女相
諸比丘尼不知云何是事白佛佛言少有女
相不能女不聽出家受具戒若已出家受具
戒者應作滅擯何以故少有女相不能女於
我法中不生善法比尼故
佛在舍衞國爾時有偸蘭難陀比丘尼月忌
未止而巷中行血墮汚地諸居士呵責言
不吉弊女若有此月忌病何以出巷中行
諸比丘尼不知云何是事白佛佛言從今
比丘尼月忌未止出外行者突吉羅有諸比
丘尼貧窮月忌未止從他乞飯羹菜薪草燈
燭受諸苦惱是事白佛佛言應以衣裹出外
行乞
佛在王舍城爾時長老大迦葉中前著衣持
鉢從耆闍崛山向王舍城乞食時偸蘭難陀
比丘尼早起城門中立看出入男子誰好誰
醜是大迦葉入即唾言不吉我早起見本外
道大迦葉言惡女我不責汝我責阿難諸
比丘尼以是事白佛佛言諸比丘尼不應唾
比丘若唾突吉羅
佛在舍衞國爾時諸比丘尼在比丘前懺悔
發露麁罪諸比丘尼羞愧不知云何是事白
佛佛言從今比丘尼麁罪不應比丘前發露
應向比丘尼前發露諸比丘尼發露時不知
是何罪攝在何處是事白佛佛言應問比丘
作是言大徳作是事犯何罪是罪何名比
丘應答作是事者得如是罪攝在某處是罪
名某
佛在舍衞國爾時比丘尼月忌未止至祇
洹聽法坐比丘敷具上有血汚之陀驃力
士子知衆僧敷具餘日浣時嫌言諸比丘尼
有如是病何故坐僧敷具上是事白佛佛
言從今若比丘尼月忌未止不得坐僧敷具
上坐者突吉羅
佛在王舍城爾時助提婆達多比丘尼立沽
酒店索價時受諸苦惱諸居士呵責言汝出
家人何以立酒店諸比丘尼不知云何是事
白佛佛言從今比丘尼不應立酒店若作
突吉羅
佛在舍衞國爾時偸蘭難陀比丘尼畜婢爲
眷屬諸居士呵責言諸比丘尼自言善好有
徳畜婢爲眷屬如王夫人大臣婦諸比丘尼
不知云何是事白佛佛言從今不聽畜婢爲
眷屬若畜爲眷屬者突吉羅
佛在舍衞國偸蘭難陀比丘尼度婬女爲弟
子晨朝時到著衣持鉢入舍衞城乞食先共
作不淨行諸居士語諸居士我先共此比丘
尼作不淨彼比丘尼愁惱是事白佛佛言從
今不聽度婬女若度者突吉羅
佛在舍衞國爾時長老迦留陀夷中前著衣
持鉢入城乞食偸蘭難陀比丘尼隨後來至
以手摩觸迦留陀夷迦留陀夷即以手脚蹴
打臥地語言弊女汝唾摩訶迦葉謂我亦爾
耶諸比丘尼不知云何是事白佛佛言從今
比丘尼不得摩觸比丘身摩觸者犯罪
佛在倶舍彌國爾時迦留羅提舍比丘命過
是人有姉妹比丘尼七人偸蘭難陀周那難
陀提舍優婆提舍域多提舍和梨提舍
勒叉多有大力勢祭祀被燒死屍諸居士呵
責言汝等出家入道何以與死人飮食諸比
丘尼不知云何是事白佛佛言從今諸比丘
尼不得祭祀死人若祭祀者突吉羅
佛在舍衞國爾時有比丘失男根成女根
諸比丘不知云何是事白佛佛言即以先出
家受具戒歳數遣入比丘尼衆中
佛在舍衞國爾時有比丘尼失女根得男根
諸比丘尼不知云何是事白佛佛言即以先
出家受具戒歳數遣入比丘衆中
十誦律卷第四十

十誦律卷第四十一第六誦之六
　後秦北印度三藏弗若多羅共羅什譯　
明雜法之六
佛在舍衞國爾時有比丘不失男根得女根
諸比丘不知云何是事白佛佛言應與滅擯」
佛在舍衞國爾時有比丘尼不失女根得男
根諸比丘尼不知云何是事白佛佛言應與
滅擯
佛在舍衞國爾時迦尸國有婆羅門生一女
端正姝好價直半迦尸國此女嫁與婆羅
門家不久婿死多有人來求此女所謂大臣
大官居士薩薄主是女人心樂出家作是言
我欲出家作比丘尼不樂處俗即詣王園作
比丘尼諸弊惡人聞半迦尸女出家我等
今當劫奪取之復作是念諸比丘尼王所守
護若強奪者或得官罪若出家受具戒時我
等當道路劫取諸比丘尼聞是事不知云何
是事白佛佛言從今聽半迦尸尼遣使受具
戒若有如是端正者亦聽遣使受具戒使
受戒法者一心和合僧是使從坐起偏袒右
肩脱革屣胡跪合掌作是言大徳僧聽某
半迦尸尼和上尼某甲是半迦尸尼遣我
從僧乞受具戒僧當濟度與受具戒和上尼
某甲僧憐愍故第二亦言大徳僧聽某半迦
尸尼和上尼某甲是半迦尸尼遣我從僧乞
受具戒僧當濟度與受具戒和上尼某甲
僧憐愍故第三亦言
大徳僧聽某甲半迦尸尼和上尼某甲是
半迦尸尼遣我從僧乞受具戒僧當濟度與
受具戒和上尼某甲僧憐愍故爾時一比丘
應僧中唱言大徳僧聽某半迦尸尼和上尼
某甲是半迦尸尼遣使從僧乞受具戒和上
尼某甲若僧時到僧忍聽我當僧中問半迦
尸尼使六法事是名白應作是言汝半迦
尸尼使聽今是實語時今僧中問汝實當言
實不實當言不實問使言半迦尸尼先來
清淨不二歳學六法不比丘尼爲作本事不
比丘尼僧一心和合作屬和上尼羯磨不五
衣鉢具不半迦尸尼字何等和上尼字何
等和上尼字某甲半迦尸尼字某甲若未
問事當問問竟語言汝默然大徳僧聽半迦
尸尼某甲和上尼某甲是半迦尸尼遣使從
僧乞受具戒和上尼某甲使説半迦尸尼先
來清淨二歳學六法諸比丘尼已作本事一
心和合比丘尼僧作屬和上尼羯磨五衣
鉢具半迦尸尼字某甲和上尼字某甲若
僧時到僧忍聽僧用使與半迦尸尼受具
戒和上尼某甲是名白大徳僧聽半迦尸尼
某甲和上尼某甲是半迦尸尼遣使從僧乞
受具戒和上尼某甲使説半迦尸尼先來清
淨二歳學六法諸比丘尼已作本事一心和
合比丘尼僧作屬和上尼羯磨五衣鉢具
僧與半迦尸尼某甲受具戒和上尼某甲
誰諸長老忍與半迦尸尼受具戒者默然不
忍者説是名初羯磨竟第二更應説大徳僧
聽半迦尸尼某甲和上尼某甲是半迦尸尼
遣使從僧乞受具戒使説半迦尸尼先來清
淨二歳學六法諸比丘尼已作本事一心和
合比丘尼僧作屬和上尼羯磨五衣鉢具
半迦尸尼某甲和上尼某甲僧與半迦尸尼
受具戒和上尼某甲誰諸長老忍僧與半
迦尸尼某甲受具戒和上尼某甲者默然誰
不忍者説是名第二羯磨竟第三更應説大
徳僧聽半迦尸尼某甲和上尼某甲是半迦
尸尼遣使從僧乞受具戒和上尼某甲使
説半迦尸尼先來清淨二歳學六法諸比丘
尼已作本事一心和合比丘尼僧作屬和上
尼羯磨五衣鉢具半迦尸尼某甲和上尼
某甲僧與半迦尸尼受具戒和上尼某甲
誰諸長老忍與半迦尸尼某甲受具戒和上
尼某甲者默然誰不忍者説是第三羯磨
竟僧與半迦尸尼某甲受具戒和上尼某甲
竟僧忍默然故是事如是持是使即應還比
丘尼僧坊中向半迦尸尼説羯磨不應多不
應少亦應爲説三依止八墮法餘殘戒法
和上阿闍梨當漸漸爲汝廣説
佛在舍衞國爾時有一比丘尼於迦留陀夷
所作過失事迦留陀夷遮是比丘尼不聽入
寺諸比丘尼語是比丘尼汝何不向迦留陀
夷悔過答言遮我不聽入寺云何悔過諸比
丘尼不知云何是事白佛佛言比丘不應遮
比丘尼入寺應遮自坊舍不應入佛在舍衞
國爾時諸比丘尼於比丘所作過失諸比丘
心不喜是事白佛佛言若比丘尼於比丘所
作過失是比丘應遮是比丘尼説戒自恣受
教誡法佛如是約勅已是比丘遮比丘尼説
戒自恣受教誡法餘比丘便聽以是事故鬪
諍起諸比丘不知云何是事白佛佛言是遮
比丘應聽餘人不應聽
佛在舍衞國爾時諸比丘於比丘尼所有過
失諸比丘尼心不喜作是言我等比丘尼所
作過失比丘遮我等説戒自恣受教誡法比
丘於我等所作過失誰能共語是事白佛佛
言若比丘於比丘尼所作過失比丘應還向
是比丘尼悔過佛如是約勅已比丘悔過向
比丘尼比丘尼不受是事白佛佛言比丘悔
過向比丘尼比丘尼應受
佛在舍衞國爾時有比丘尼於迦留陀夷所
作過失迦留陀夷遮受教誡法竟出界去諸
比丘尼言汝何不悔過向迦留陀夷是比丘
尼言遮我教誡法已出界去向誰悔過諸
比丘尼不知云何是事白佛佛言從今比丘
遮比丘尼不應出界去若出界得突吉羅佛
在舍衞國爾時王園比丘尼精舍有剃髮師
與比丘尼剃髮誘誑一式叉摩尼壞出家心
如是誘誑第二第三人以是事故尼僧減少
諸比丘尼不知云何是事白佛佛言剃鬚
時應令一善比丘尼在邊立看
佛在王舍城爾時助提婆達多比丘尼賃房
舍後責價時得苦惱諸居士呵責言汝等
出家何以賃舍是事白佛佛言從今諸比丘
尼不得賃舍若賃得突吉羅
佛在王舍城爾時助提婆達多比丘尼以治
身具治身諸居士呵責言諸比丘尼自言善
好有功徳以治身具治身如王夫人大臣
婦是事白佛佛言諸比丘尼不應以治身具
治身若治突吉羅有比丘尼便以瓦石手拳
自治身是事白佛佛言不應以瓦石手拳治
身若以是物自治身得突吉羅佛言略説比
丘尼不應以一切物治身若治突吉羅
佛在舍衞國爾時自恣時兩部僧和合爾時
驅式叉摩尼沙彌沙彌尼出自相謂言汝等
知不何故驅我等出今夜是等共集一處
各隨所喜共和合故諸比丘聞是事心不喜
是事白佛佛言從今比丘尼不應夜來自恣
諸比丘尼應早起來從比丘作自恣
爾時諸比丘尼多五百餘人一一自恣食時
已過是事白佛佛言從今諸比丘尼不應一
一從比丘僧自恣應一比丘尼代一切比丘尼
僧從比丘僧自恣代自恣法者代自恣人
從坐起脱革屣胡跪合掌作是言比丘尼
僧和合禮大徳僧足問訊少病少惱起居安
不問訊已作是言大徳僧憶念我等三月
安居竟我等今求大徳説見聞疑罪僧憐愍
故大徳僧爲我等説罪者増長善法第二
亦應言大徳僧憶念和合比丘尼僧稽首
禮大徳僧足問訊少病少惱起居安不問訊
已作是言我等三月安居竟今求僧自恣説
見聞疑罪僧憐愍故大徳僧爲我等説罪
者増長善法第三亦應言大徳僧憶念和合
比丘尼僧稽首禮大徳僧足問訊少病少惱
起居安不問訊已作是言我等三月安居竟
今求僧自恣説見聞疑罪僧憐愍故大徳僧
爲我等説罪者増長善法
佛在舍衞國爾時有一居士請佛及二部僧
明日食佛默然受居士知佛受已頭面禮足
右遶而去還自舍通夜辦種種多美飮食早
起敷座遣使白佛時到食具已辦唯聖知
時佛及二部僧入其舍諸比丘尼隨智慧多
者先坐是居士見佛及二部僧坐已自手行
水欲下飮食助提婆達多比丘尼語居士言
此比丘尼是第一上座此是第二上座此是
持律此是持阿毘曇居士言我等不知不
識誰是第一上座第二上座持律持阿毘曇
多有飯食足飽一切莫散亂語汝若不止者
汝等起行食我等當坐佛遙見比丘尼作是
語聞居士呵責食後以是事故集比丘僧語
諸比丘從今聽諸比丘尼隨上座次第坐
佛在舍衞國爾時有居士請佛及二部僧明
日食佛默然受居士知佛受已頭面禮足右
遶而去還自舍通夜辦種種多美飮食早起
敷座遣使白佛時到食具已辦唯聖知時
佛及二部僧入其舍有比丘尼問一比丘尼
汝幾歳答言小住當問和上尼阿闍梨尼
共活尼即往問和上尼阿闍梨尼共活尼言
我幾歳和上尼等答言我等疑忘諸比丘尼
不知云何是事白佛佛言上座兩三人應問
次第坐餘不憶念者但坐
佛在舍衞國爾時有比丘尼上山至阿練若
處欲受教誡故遇賊剥衣裸形諸比丘尼
不知云何是事白佛佛言諸比丘尼應住聚
落中待比丘比丘尼聚落中待有比丘入聚
落乞食從餘道還山阿練若處日已向中
諸比丘尼垂當斷食是事白佛佛言應二
人共行即二人共行二人不知法所可至處
看彩畫舍比丘問言汝等欲受教誡耶答
言如是是事白佛佛言應遣二知法了了
比丘尼受教誡即遣二知法了了比丘尼
是二比丘尼欲令一切比丘僧和合我等當
受教誡是事白佛佛言不須一切僧和合
隨所見比丘應受教誡餘時到比丘所有
欲教誡者有不欲者不欲者便捨起去諸
比丘尼即便隨去諸居士在僧坊者作是言
比丘尼欲行婬欲比丘不欲故捨起去諸比
丘不知云何是事白佛佛言比丘不應起去
若不欲者應言我不能教誡比丘尼
佛在舍衞國諸比丘尼受教誡法還説戒
竟明日詣僧坊不知報誰是事白佛佛言
隨受教誡比丘應還報是人時是比丘尼
門下立問言此中有是人不答言誰耶比丘
尼言如此者是事不應爾諸比丘尼不知云
何是事白佛佛言比丘尼應問所教誡比
丘名字種姓善好憶持應問言某比丘和上
某比丘阿闍梨某比丘弟子
佛在舍衞國爾時比丘尼僧得𢃑布施諸
比丘尼不受作是言佛未聽我等畜𢃑是
事白佛佛言從今聽比丘尼僧受𢃑施私
亦受
佛在舍衞國爾時有比丘尼乞食時手持鉢
食巷中行屋上有毒蛇屎墮食中比丘尼
噉是食毒發垂死是事白佛佛言應作蓋覆
食器上
佛在王舍城爾時助提婆達多比丘尼背上
負物似畜生負馱是事白佛佛言從今諸比
丘尼不應背上負物若負物者突吉羅
佛在王舍城爾時助提婆達多比丘尼客
作華鬘責價時受苦惱諸居士呵責
言汝等出家何用客作華鬘是事白佛佛
言從今不聽比丘尼客作華鬘客作者突
吉羅
佛在王舍城爾時助提婆達多比丘尼畜盛
大便器銅盤澡盤銅杓諸居士呵責言諸
比丘尼自言善好有徳畜如是器如王夫人
大臣婦是事白佛佛言從今不聽比丘尼畜
銅盔盛大便器銅盤澡盤銅杓若畜突吉
羅不犯者畜銅水瓶銅澡罐銅蓋
佛在舍衞國有比丘尼作酒居士言汝等出
家人何以作酒有少欲知足比丘尼聞是事
心不喜以是事白佛佛以是事集比丘僧
集僧已語諸比丘從今比丘尼不得作酒作
酒者突吉羅
佛在舍衞國爾時諸婦人新來不久其夫出
行死是諸婦人捨舍市肆出家作比丘尼
作比丘尼已賃舍與他住後索價時受諸苦
惱諸居士呵責言汝等出家何用賃舍是事
白佛佛言從今不聽比丘尼賃舍市肆若賃
與他者突吉羅
佛在舍衞國爾時偸羅難陀比丘尼著新踈
衣市巷多人中行内身露現諸居士言善
女是名何衣答言是名新踈衣諸居士呵責
言諸比丘尼自言善好有徳云何著新踈衣
如王夫人如大臣婦是事白佛佛言從今不
聽比丘尼著薄踈衣著者突吉羅
佛在王舍城爾時有助提婆達多比丘尼在
女人洗處浴諸居士呵責言諸比丘尼自言
善好有徳在女人洗處浴如王夫人大臣婦
是事白佛佛言從今不聽諸比丘尼女人洗
處浴若浴突吉羅
佛在舍衞國爾時偸羅難陀比丘尼用澡豆
浴身入女根中是事白佛佛言從今不聽比
丘尼用澡豆浴用者突吉羅
佛在舍衞國爾時偸羅難陀比丘尼水中逆
行諸比丘尼問言汝何以逆水行答言欲受
觸樂是事白佛佛言從今不聽比丘尼水中
逆行若逆水行突吉羅
佛在王舍城爾時助提婆達多比丘尼畜雜
色莊嚴鉢支諸居士呵責言諸比丘尼自言
善好有徳畜雜色鉢支如王夫人大臣婦
是事白佛佛言從今不聽比丘尼畜雜色鉢
支若畜突吉羅
佛在舍衞國爾時比丘尼僧得水精器布施
諸比丘尼不受我何用是爲是事白佛佛言
從今聽比丘尼受水精器作僧水器用
後二十法下
佛在舍衞國有乞食比丘中前著衣持鉢入
舍衞城乞食到乞食家入外門不記識中門
内門亦不記識還時錯入餘門謂是出門入
已見一女人仰臥此女人夢中失不淨比丘
見已慚愧還出出已此女人夫來見婦露身
臥不淨出即作此念是比丘必共我婦作非
梵行便往捉比丘言比丘汝好耶共我婦作
不淨行比丘答言不作夫言何以入我舍
耶答言我謂是可出門即罵比丘云何入
我房戸謂是可出門是人即以手脚極打是
比丘便放打比丘聲故女人即覺語夫言作
何物答言打比丘何以故打以汝故打婦
語夫言此比丘於我無過我自夢中失不淨
夫即罵婦汝共作不淨事云何不伏耶以
手脚打是比丘勞熟已捨去是比丘大受苦
痛已還去以是事向諸比丘説諸比丘以是
事向佛廣説佛以是事集比丘僧已語諸比
丘乞食有二種一者受請二者不受請若受
請已欲受僧物分者應捨乞食法已受僧物
分若不捨乞食法受僧物分者得突吉羅若
受僧物僧物分已故言我乞食者犯妄語
波夜提不受請人若欲受請若欲受僧物
分者應捨乞食法已受請受僧物分若不捨
乞食法受請受僧物分者得突吉羅若受請
受僧物分已故言我乞食者犯妄語波夜
提佛言從今教汝等乞食法若比丘乞食時
應學行是法若欲下床時應徐下一脚次下
第二脚安徐起徐就架上取安陀衞莫牽
安徐著著已應左右看齊正不若不齊正
者更應著若齊正者止徐就架上取泥洹
僧莫牽安徐著著已左右看齊正不若不
齊正者更應著若齊正者止徐就架上
取欝多羅僧莫牽安徐著著已左右看齊
正不若不齊正者更應著若齊正者止
徐就架上取僧伽梨莫牽安徐著左肩上
徐徐取鉢莫放地徐取錫杖不應曳地向
戸時安徐推橝開戸徐出出戸時莫以衣
觸兩邊出已應左手牽戸扇右手牽橝若
戸扇在右橝在左者以右手牽扇左手下
橝下橝已應排看堅牢不若不堅牢更
閉堅牢者止若共佛行應在佛後應白和
上應右遶佛塔聲聞塔已徐徐瀉水著鉢
中莫使瓶鉢相觸應安徐洗鉢莫使有聲不
得挑水澆鉢底若僧坊門閉者應徐却橝
開門安徐出門出門時莫以衣觸兩邊應徐
以鉢杖著一處已徐著一重革屣應徐取鉢
杖應安徐在道行行時莫拕曳革屣近聚
落已徐以鉢杖著一處應徐取僧伽梨著著
已應看齊正不若不齊正應更著若齊
正者止應徐取鉢杖入巷時不得上下看
應直前若遙見狂象狂馬狂牛狂狗狂裸形
人者應避道若至乞食家應好識外門中門
内門相入庭中住彈指若無所得應第二
彈指若復不得應更三彈指三彈指已若
得者應兩手捉鉢曲身受食若更餘處乞食
時應看日時節若日故早更乞若日時至
便止不應上下看直視前行若遙見狂象
狂馬狂牛狂狗狂裸形人者應避出聚落時
徐捉鉢杖著一處徐取僧伽梨中牒抖擻
著右肩上徐取鉢杖若先到食處應敷座
床取揩脚物拭脚物安水瓨水瓶應掃灑
食處塗地若和上阿闍梨在食處者若得好
食先與和上阿闍梨與飮時莫令指入器
中若在後者應擧床座擧揩脚物拭脚物
安水橝水瓶掃灑除糞還入房中入房中
時應牽橝閉戸就床座徐徐攝一脚次攝
一脚結加趺坐思惟法行
佛在舍衞國爾時一長者有好蘆蔔是長者
爲蘆蔔故請佛及僧怛鉢那佛默然受知
佛受已還家竟夜辦種種多美飮食晨朝敷
座往白時到佛自知時佛與比丘僧往入其
舍坐已長者自手行水自行蘆蔔根諸比丘
嚼蘆蔔根作聲有一比丘先是伎兒見食作
聲即便起舞時有比丘笑蘆蔔根從口鼻
中出諸居士呵責言諸沙門釋子自言善好
有徳云何使他笑如伎兒佛見是比丘作如
是事諸居士呵責食已還去佛以是事集比
丘僧知而故問是比丘汝以何心作答言以
二事故一者看他二者欲令笑佛言爲看他
故無罪爲笑故突吉羅佛語諸比丘從今
已若先未噉熟食不得噉菜果若先噉者
突吉羅
佛在舍衞國新造祇洹竟諸居士辦供具多
諸比丘來千二百五十人諸比丘亂入亂坐
亂食亂起亂去諸居士呵責言有餘沙門婆
羅門次第入次第坐次第食次第起次第去
是沙門釋子自言善好有徳亂入亂坐亂食
亂起亂去不知誰得誰不得誰重得諸比丘
不知云何是事白佛佛言從今日應次第入
次第坐次第食次第起次第去時諸比丘次
第入次第坐次第食次第起次第去時默然
入默然坐默然食默然起默然去諸居士呵
責言有餘沙門婆羅門讃唄呪願讃歎沙
門釋子自言善好有徳默然入默然坐默然
食默然起默然去我等不知食好不好諸比
丘不知云何是事白佛佛言從今食時應唄
呪願讃歎諸比丘不知誰應作佛言上座作
爾時偸羅難陀少學寡聞時爲上座佛言
若上座不能次第二應作第二不能第三應
作如是次第能者應作
佛在舍衞國時諸女人次第請佛及僧辦種
種飮食諸比丘食已不唄不呪願而去諸
女人作是言我等女人薄福誰當爲我等唄
呪願讃歎諸比丘不知云何是事白佛佛言
從今亦應爲女人唄呪願讃歎若無淨人者
留上座四人住住時諸上座吐悶問佛佛
言應語諸女人已去
佛在舍衞國有一比丘名曼頭羅是婆羅
門種出家作比丘患下作是念云何數數用
水洗佛言應以物拭拭時用一葉拭拭已
不淨佛言應用兩重用兩重拭時一重舒汚
手佛言應截屈處時截處傷大便道佛言
不應截應用一枚淨拭拭時擲棄著厠中
著已厠滿佛言應著一處時淨葉不淨葉共
著一處取時汚手佛言右邊安淨葉左邊棄
不淨葉著一處時大聚佛言除却除却時吐
逆佛言應安器若滿遠棄餘處
佛在王舍城爾時六群比丘洗脚處嚼楊枝
後比丘來見不淨吐逆諸比丘不知云何是
事白佛佛以是事集僧知而故問六群比丘
汝實作是事不答言實作世尊佛以種種因
縁呵責六群比丘云何名比丘僧洗脚處嚼
楊枝呵已語諸比丘從今佛前不得嚼楊枝
和上阿闍梨前一切上座前佛塔前聲聞塔
前温室講堂厨下大門前厠邊安水處小便
處浴室中多人行處不得嚼楊枝嚼者突
吉羅不犯者同歳比丘前不犯
佛在王舍城有裸形外道病疥瘙往語耆
婆治我此病答言浴室中洗乃可得差外道
作是言我是外道裸形無所著何由得浴
室洗耶耆婆言頗有親里相識比丘不答言
無耆婆言唯得浴室洗可差是外道即往到
竹園問新學比丘及沙彌言汝等何時浴室
洗耶答言某日時外道屈指數日或擲石數
日或作籌數日若干日已過若干日在到浴
日來至入竹園在一面立看諸比丘云何入
浴室洗或有比丘著衣入或有以泥塗身
入是外道即以泥塗身入如似老上座諸
比丘作是念是上座比丘從何處來共相謂
言上座來與上座床即便與床盛滿器水著
前汗出已諸比丘亦與揩脚髀膊胸背擧
身揩已疥瘙即除身得清淨清淨已喚擔
衣來與上座是外道言汝等不好用著衣爲
諸比丘言不善將不與外道洗耶諸比丘不
知云何是事白佛佛言從今日露身不得
揩他亦不得揩露身者兩露身亦不得相揩
比丘闇中不得作禮不得禮覆面者不得禮
睡者不得禮入三昧者不得禮嚼楊枝者
自嚼楊枝亦不得作禮自洗面不得作禮亦
不得向洗面者禮自食時不得禮不得禮食
者自縫衣時不得禮不得向縫衣者作
禮自剃髮時不得作禮亦不得禮剃髮者自
在高處不得禮下處下處亦不得禮高處佛
前不得禮人佛塔前聲聞塔前亦不得禮人
大小便處取水處浴室乃至不安隱處皆不
得禮在道行時不得禮若至心欲禮者語
上座住我欲禮若住者應禮不住者不應
禮
佛在舍衞國有客比丘暮來次得空房舍時
床上有盤蛇睡比丘不看便坐蛇上爲
蛇所螫與蛇倶死經五六日有青蠅出諸比
丘見蠅出入共相謂言此房中有青蠅出
當入看來入已便見作是言是比丘必坐
是蛇上爲蛇所螫二倶死耳諸比丘不知
云何是事白佛佛以是事集比丘僧語諸
比丘從今教客比丘儀法若客比丘到僧
坊中應偏袒著衣著泥洹僧高應下著衣
嚢在右肩上應轉著左肩上若杖油嚢革
屣針筒在右手中應移左手中若欲大小
便應先外却已入僧坊若得水洗足已入
若不得水以草樹葉拭足已入若門閉應求
開門若開應入若不開僧坊外有牆塹刺棘
應在現處立一心淨持威儀作大人相起他
善心若見舊比丘應問此僧坊中有若干歳
比丘房不若言有即語開門已入又問是房
中爲有人不若言空應問用何水若言井
水應索盥及繩掃篲應開房戸彈指若有
毒蛇彈指令去當徐往出枕被褥床榻覆
地物出已應掃灑塗地抖擻床席被褥枕
覆地物覓蟲已還敷如本洗脚瓫常用水瓶
皆著水持革屣至水邊浣拭革屣物捩曬
已捉革屣先拭前頭次拭後中拭帶若水
器在左邊應左手取水右手洗足若在右
邊右手取水左手洗足洗足已著革屣入
房閉門下橝却坐繩床先攝一脚次攝一
脚攝已大坐正觀諸法地了時應問舊比丘
此僧坊中有前食無前食有時食無時食何
處有惡狗惡牛大童女寡婦家何處是僧羯
磨學家覆鉢羯磨家何處可行何處不可行
問是事已應行乞食若客比丘欲去時以
灌繩掃篲還付本主摒擋臥具閉門下
橝已去
佛在阿毘羅國時新作僧伽藍有比丘作
匠著僧伽梨輦石輦墼輦草輦泥以手泥
壁黒泥糠泥汚灑泥壁赤色泥白色泥塗
壁灑掃僧坊塗地故汚衣著是汚衣入聚落
乞食諸居士呵責有餘沙門婆羅門著淨衣
入聚落乞食是沙門釋子自言善好有徳著
是汚衣入聚落乞食如壓油人是中有比
丘少欲知足行頭陀聞是事心不喜以是事
白佛佛以是事集比丘僧語諸比丘從今不
得著僧伽梨輦石輦泥輦草泥塗壁以手
塗壁糠泥汚灑塗壁黒色赤白色塗壁掃
灑僧坊塗地不得脚躡僧伽梨不得敷僧伽
梨坐不得臥僧伽梨上不得襯身著僧伽
梨著僧伽梨如著僧伽梨法著欝多羅僧
如著欝多羅僧法著安陀衞如著安陀衞
法以三種壞色作淨不得著五種純色衣除
納衣若比丘貧少衣不能得割截衣衣上安
牒若五若七若九若十一若十三若十五若
過十五若能得應割截作僧伽梨欝多羅僧
安陀衞是爲衣法
佛在王舍城有大僧坊初夜中夜後夜多
有客比丘一切時來宿晨朝便去上座問
下坐言何以無客比丘答言有何以不來見
上座我等不知彼人來去諸比丘不知云何
是事白佛佛言若客比丘來應先禮拜上座
時彼僧坊有千二百五十比丘客比丘一一
禮拜過初夜道行疲極不能得遍諸比丘不
知云何是事白佛佛言應問訊四上座有客
比丘暮來問第一上座在何處答言在耆
闍崛坊又問第二上座復在何處答言在毘
伽羅坊又問第三上座在何處答言在貴守
陀羅坊又問第四上座在何處答言在薩
多訶求坊往問訊時道中有師子虎狼畏
豹熊羆多羅刹等畏諸比丘不知云何是
事白佛佛言隨所入坊舍中即禮彼四上
座禮時在大坊舍門外住立久迷悶吐逆
不樂諸比丘不知云何是事白佛佛言若
時得見上座者應禮不時得見者則止
佛在舍衞國憍薩羅國阿練若處有一比丘
在中住時賊來入僧坊見是比丘在閣上即
遣人將是比丘來下時彼賊主信敬佛法作
是言莫將比丘下當看有火不言無有食
不言無有水不言無共相謂言是沙門釋子
清淨看洗脚處有水不言無看淨水瓶常用
水瓶有水不言無作是言將是比丘來即
將來下問言大徳有火不答言無有鑚火
具不欲鑚火答言無大徳我等飢有食不
答言無問有食器不我欲作食答言無大
徳我等渇有水不答言無有取水器不答
言無大徳是沙門釋子清淨有洗脚水不有
淨水瓶常用水瓶不答言無又問大徳我欲
至彼聚落示教我道處答言不知又問時
節早晩答言不知又問今是何日答言不
知又言作唄答言不能又言呪願答言不
能又言讃法答言不能是賊共相謂言此
阿練若比丘無一阿練若法是比丘當不能
自活故出家當熟打之即以手脚打是比
丘已捨去是比丘大受苦惱以是事語諸比
丘諸比丘以是事白佛佛以是事集比丘僧
語諸比丘從今當教阿練若比丘儀法應學
是法從今阿練若比丘有人來先應共語好
正憶念和悦顏色不應垂頭應言善來應畜
火及火鑚應畜食食器應畜水水器應畜洗
脚水水器淨水瓶常用水瓶盛滿水應知道
知日知時知夜知夜分應知星宿應學星宿
法應誦修多羅毘尼阿毘曇應學解修多羅
毘尼阿毘曇應知初禪二禪三禪四禪須陀
洹斯陀含阿那含阿羅漢果若未得者應知
誦讀不應畜日珠月珠如是法應廣知應畜
禪杖如瞿尼沙修多羅中廣説應修行之
佛在舍衞國阿耆達婆羅門擔釋倶梨餅往
到佛所與佛佛言分與僧即分與僧已在佛
前聽呪願佛爲種種説法諸比丘噛餅作聲
阿耆達叉手白佛言世尊沙門瞿曇教化一
切弟子皆能受耶佛言有受者不受者婆
羅門言實爾瞿曇有爲法者有爲食者佛爲
阿耆達種種説法示教利喜已默然時阿耆
達聞佛説法示教利喜已從坐起禮佛足右
遶而去去不久佛以是事集比丘僧語諸
比丘從今説法時呪願時讃法時不得食食
者突吉羅
佛在波羅㮈國佛中前著衣持鉢入波羅
㮈城欲乞食有一新比丘中前著衣持鉢先
入城乞食佛遙見是比丘在他門前是比丘
亦見佛見佛已慚愧低頭佛乞食還攝衣鉢
竟以是事集比丘僧語諸比丘我今日中前
著衣持鉢入城乞食見一新比丘亦著衣持
鉢先入城乞食我見是比丘比丘見我故慚
愧低頭語諸比丘誰中前著衣持鉢入城乞
食是比丘慚愧長跪合掌白佛言我是佛
言善哉善哉見我故慚愧攝情若見比丘比
丘尼優婆塞優婆夷及諸外道沙門婆羅門
亦應攝情低頭長夜得安樂
佛在舍衞國長老欝提有共行弟子無恭敬
心入僧坊中亦無恭敬心時長老欝提往
到佛所頭面禮足在一面坐已白佛言世尊
我共行弟子無恭敬心入僧坊中亦無恭敬
心世尊云何令弟子於和上有恭敬心佛
言小住欝提我問汝時當説佛以是事集比
丘僧已語欝提言汝欲説者説欝提言世
尊我共行弟子無恭敬心入僧坊中亦無恭
敬心云何令弟子於和上有恭敬心佛語欝
提共行弟子於和上應生敬心入僧坊亦應
生敬心應與和上鉢衣戸鉤時藥時分藥七
日藥盡形壽藥若和上作衣時應代作浣衣
時染衣時割截衣時簪衣時刺衣時舒展
時皆應代作若自不能者應賃他作若自
不能盡作者亦應借他若能盡作者應作
不得閑住佛語欝提若和上欲浴室中洗時
弟子先應辦浴具著薪著油澡豆若和上
入浴室時弟子應持浴衣與攝取所著衣與
床應與水瓶授杖若和上少力弟子應手扶
若大羸劣應負入浴室應攝衣著一面應
坐著床上以水瓫著前若弟子欲洗時應白
和上向壁洗應生病想生藥想佛言和上汗
出時弟子先應揩脚次揩膊髀腰脊胸背
若和上洗竟應授衣與取床取水器取杖應
以薪著竈中若和上少力者應手扶若大羸
劣應負還房坐床上應取浴衣擧應授臥衣
應安大小便器應安唾器若弟子更欲洗
應白和上已洗若最後浴室中洗者應擧繩
床著一處擧水瓶水瓨應以灰覆火出浴室
閉門下橝已去若欲誦時至三問能得者
應隨力從和上受受已在一處憶念思惟若
得者誦若不得者更問明日應攝大小便器
唾器棄已應問和上須粥須食不若言須
粥應安釜器辦杓辦匕若言須食應辦食
應辦食器若和上病者弟子應看若活若
死應覓隨病食隨病藥應取和上物作供養
若和上無者自辦若自無者從他求若無知
識不能得者乞食時得好者應與和上欝提
若僧與和上憶念羯磨若與不癡羯磨時應
代和上去作是言僧與我和上憶念羯磨若不
癡羯磨僧與和上苦切羯磨依止羯磨驅出
羯磨下意羯磨時弟子以法佐和上言僧莫
與我和上苦切羯磨依止羯磨驅出羯磨下意
羯磨若僧已與和上作是苦切羯磨依止羯
磨驅出羯磨下意羯磨竟弟子應言僧與我
和上輕作羯磨莫重作欝提若僧與和上覓
罪相羯磨弟子應往言僧如法莫與我和上
覓罪羯磨若僧與和上覓罪羯磨竟弟子應
從僧乞輕作莫重作若僧與和上不見擯羯
磨不作擯羯磨惡邪不除擯羯磨弟子應往
白僧言不見教見不作教作不除教除欝
提若和上犯僧殘罪應與別住摩那埵本日
治出罪羯磨弟子應往言僧如法與我和上
別住摩那埵本日治出罪羯磨欝提是弟子
不白和上不得教他讀經不得誦經令他憶
念不得並誦不白和上不得從他受法不
得授他法不得從他受憶念不得並誦不
得與他衣鉢戸鉤時藥時分藥七日藥盡形
壽藥不得與他作衣不得使他作衣不得與
他剃髮不得使他剃髮不白和上不得一切
有所作除大小便及嚼楊枝禮佛欝提若和
上欲入聚落弟子應授入聚落衣應揲臥
衣擧弟子若隨和上入聚落應取鉢杖僧伽
梨不應在前行不應大逼近不得並行若
師説非法者應諫止若説法應隨喜若説法
時得施弟子應取若到聚落應授鉢杖僧伽
梨弟子若在前出聚落不應遠住應取和上
鉢杖僧伽梨若和上共道行弟子應取杖取
盛油嚢革屣鍼綖嚢欝提弟子應日日三時
至和上邊早起食後日沒時早起時應除大
小便器唾器食後時應掃灑塗地日沒時應
持大小便器唾器著邊欝提白佛言世尊弟
子於和上行如是法和上於弟子當云何佛
語欝提弟子作是行者和上應教誦修多羅
毘尼阿毘曇與衣鉢杖戸鉤與時藥時分藥
七日藥盡形藥若弟子作衣時和上應佐
作若浣衣染衣割截簪刺舒展時皆應佐
作若自不能倩他若自不能盡作亦應使他
若隨能者盡佐作不得閑住若和上見弟子
病時應看若活若死應與覓隨病食隨病藥
應取弟子物作弟子無者和上與物若自無
物從他求與無知識求不能得若乞食時得
好食者與若僧與弟子憶念羯磨與不癡羯
磨作是言如法與我弟子憶念羯磨不癡羯
磨若僧與弟子苦切羯磨依止羯磨驅出羯
磨下意羯磨和上應如法佐言莫與我弟子
苦切羯磨依止羯磨驅出羯磨下意羯磨若
僧已作苦切羯磨依止羯磨驅出羯磨下意羯
磨竟應言輕作莫重作若僧欲與弟子覓罪
羯磨應如法佐言莫作若僧與覓罪羯磨竟
和上應佐言輕作莫重作欝提若僧與弟
子不見擯羯磨不作擯羯磨惡邪不除擯羯
磨和上應言不見教見不作教作不除教除
欝提若弟子犯僧殘罪應與作別住摩那埵
本日治出罪羯磨和上作是言僧與我弟子
別住摩那埵本日治出罪羯磨欝提應日日
三時教弟子早起食後日沒時早起教言莫
近惡知識惡伴弊惡人食後教言莫近惡知
識惡伴弊惡人日沒時教言莫近惡知識惡
伴弊惡人若作非法應呵止欝提有三種呵
止一者不喚作二者不共語三者欲有所作
不聽作
十誦律卷第四十一

十誦律卷第四十二第七誦之一
　後秦北印度三藏弗若多羅共羅什譯　
尼律第一不共之戒八波羅夷法
佛在舍衞國爾時舍衞國中王園精舍有比
丘尼名周那難陀年少端正有鹿子居士兒
亦年少端正是男子於周那難陀比丘尼深
生漏心是比丘尼於是男子亦生漏心是鹿
子兒如是思惟若我語是比丘尼作是事
者身自得罪王當治我惡名流布四方身壞
命終當墮地獄比丘尼亦如是思惟若我語
是男子作是事者身自得罪而令他得罪惡
名流布四方諸比丘比丘尼以法治我諸天
善神不復守護我身壞命終當墮地獄是比
丘尼常憶念是男子不得從意故生病羸痩
在房内臥斷威儀不能行來是男子聞是比
丘尼得病受苦惱在房内臥不能行來聞已
作是念是比丘尼更無有病但以念我故致
是羸痩受諸苦惱我何不往是比丘尼所不
説是事亦能除病作是念已即往王園比丘
尼精舍到已問諸比丘尼言周那難陀比丘
尼爲在何處答言在某房内病臥受苦惱斷
威儀不能行來是男子即往到比丘尼房中
摩觸抱捉作是言汝病小差不可忍不苦惱
不増長耶答言病不差不可忍苦惱増長爾
時比丘尼口出惡不淨語作是言此是我分
他不愛念我我便愛念他是中有比丘尼少
欲知足行頭陀聞是事心不喜呵責言云何
名比丘尼有漏心聽漏心男子摩觸抱捉種
種因縁呵已向佛廣説佛以是事集二部僧
佛知故問周那難陀比丘尼汝實作是事不
答言實作世尊佛以種種因縁呵責云何名
比丘尼有漏心聽漏心男子摩觸抱捉種種
因縁呵已語諸比丘以十利故與比丘尼結
戒攝僧故僧極好攝故僧安樂住故折伏
高心人故有慚愧者得安樂故不信者得淨
信故已信者増長信故遮今世惱漏故斷後
世惡趣故梵行久住故從今是戒應如是説
若比丘尼有漏心聽漏心男子髮際以下至
腕膝以上却衣順摩逆摩牽推按掐抱上抱
下是比丘尼得波羅夷不共住漏心者於是
人邊生愛結深厚男子漏心亦如是男者謂
人男能作婬事波羅夷者是罪弊惡深重退
墮不如是故名波羅夷不共住者諸比丘尼
不與此比丘尼共作法事謂白羯磨白二羯
磨白四羯磨説戒自恣作十三比丘尼羯磨是
中犯者有八種若比丘尼生漏心聽漏心男
子却衣順摩面犯波羅夷若摩咽若胸脇脊
腹臍大小便處髀乃至膝如順摩逆摩牽推
按掐亦如是髮際以上腕以前膝以下却衣
摩觸偸蘭遮若比丘尼有漏心聽漏心男子
却衣從地抱著机上波羅夷從机上著獨坐
床上從獨坐床上著大床上從大床上著輿
上從輿上著車上從車上著馬上從馬上著
象上從象上著堂上皆波羅夷又比丘尼有
漏心聽漏心男子却衣從堂上抱著象上從
象上著馬上從馬上著車上從車上著輿上
從輿上著大床上從大床上著獨坐床上從
獨坐床上著机上從机上著地上皆波羅夷
能髮際以上腕以前膝以下聽却衣抱擧上下
偸蘭遮若比丘尼有漏心聽漏心男子合衣
順摩面偸蘭遮若咽若胸脇脊腹臍大小便
處髀膝得偸蘭遮如順摩逆摩牽推按掐
亦如是合衣摩觸髮際以上腕以前膝以下
突吉羅又比丘尼有漏心聽漏心男子合衣
抱從地著机上偸蘭遮從机上著獨坐床上
從獨坐床上著大床上從大床上著輿上從
輿上著車上從車上著馬上從馬上著象上
從象上著堂上皆偸蘭遮又比丘尼有漏心
聽漏心男子合衣抱從堂上著象上從象上
著馬上從馬上著車上從車上著輿上從輿
上著大床上從大床上著獨坐床上從獨坐
床上著机上從机上著地上皆偸蘭遮若髮
際以上腕以前膝以下聽合衣抱擧上下突
吉羅不犯者若父想兄弟想兒子想若水漂
若火燒若刀矟弓杖若欲墮坑若値惡獸難
惡鬼難不犯一切無著心不犯五事
竟
佛在王舍城爾時助調達比丘尼聽六群比
丘捉手捉衣共立共語共期入屏覆處待男
子來擧身如白衣女爾時有比丘尼少欲知
足行頭陀聞是事心不喜種種因縁訶責言
云何名比丘尼有漏心聽漏心男子捉手捉
衣共立共語共期入屏覆處待男子來擧身
如白衣女種種因縁訶已向佛廣説佛以是
事集二部僧知而故問助調達比丘尼汝實
作是事不答言實作世尊佛以種種因縁呵
責云何名比丘尼有漏心聽漏心男子捉手
捉衣共立共語共期入屏覆處待男子來
擧身如白衣女種種因縁呵已語諸比丘以
十利故與比丘尼結戒從今是戒應如是説
若比丘尼有漏心聽漏心男子捉手捉衣共
立共語共期入屏覆處待男子來擧身如白
衣女以是八事示貪著相是比丘尼犯波羅
夷不應共住漏心者於是人邊生愛結深厚
男子漏心亦如是男子者謂人男能作婬
事捉手者從腕前名爲手捉衣者捉襯身
衣共立者可説不淨語處共語者可説不淨
語處共期者可作惡處入屏覆處者若壁覆
障草席覆障衣幔覆障處待男子來者可作
惡處擧身如白衣女者若捉若抱不逆男子
意如白衣女用是八事示貪著相犯波羅夷
波羅夷者是罪弊惡深重退墮不如若比丘
尼犯是罪者不名沙門尼非釋女失比丘尼
法不共住者諸比丘尼不共作法事謂白羯
磨白二羯磨白四羯磨説戒自恣立十三比
丘尼羯磨是中犯者若比丘尼有漏心聽漏
心男子捉手偸蘭遮聽捉衣偸蘭遮若共立
偸蘭遮若共語偸蘭遮若共期偸蘭遮若
入屏覆處偸蘭遮待男子來偸蘭遮身與男
子如白衣女偸蘭遮若具作八事犯波羅夷
第六
事竟
佛在王舍城爾時有二比丘尼是姉妹姉名
彌多羅妹名彌帝隷彌多羅比丘尼作不淨
行犯婬欲彌帝隷比丘尼善好不犯婬欲彌
多羅比丘尼後時反戒作白衣諸比丘尼往
語彌帝隷比丘尼言汝姉反戒作白衣爲好
不答言我亦先知是比丘尼犯如是如是不
淨行我但不欲自擧不欲向僧説或有人言
云何名比丘尼自汚姉是中有比丘尼少欲
知足行頭陀聞是事心不喜種種因縁呵責
言云何名比丘尼有知他比丘尼有麁罪覆
藏種種因縁呵已向佛廣説佛以是事集二
部僧知而故問彌帝隸比丘尼汝實作是事
不答言實作世尊佛以種種因縁呵責云何
名比丘尼知比丘尼犯麁罪覆藏種種因縁
呵已語諸比丘以十利故與比丘尼結戒從
今是戒應如是説若比丘尼知比丘尼犯麁
罪覆藏乃至一夜是比丘尼知彼比丘尼若
退若住若滅若去後作是言我亦先知是比
丘尼犯如是如是不淨行但不欲自擧不欲
向僧説或有人言云何名比丘尼自汚姉是
比丘尼犯波羅夷不應共住知者若自知若
從他聞若罪比丘尼自説麁罪者若波羅夷
若僧伽婆尸沙復次一切罪皆名爲麁但分
別五種罪故二種名麁一夜者從日沒至地
未了是名夜彼比丘尼退者退失比丘尼法
住者住白衣法中滅者如法如毘尼如佛
教與滅擯羯磨去者入外道去然後作是
言我先知是比丘尼犯如是如是不淨行我
不欲自擧不欲向僧説或有人言云何妹自
汚姉是比丘尼犯波羅夷不應共住波羅夷
者是罪弊惡深重退墮不如若比丘尼作是
罪非沙門尼非釋女失比丘尼法不共住
者諸比丘尼不共作法事謂白羯磨白二羯
磨白四羯磨説戒自恣立十三比丘尼羯磨
是中犯者若比丘尼見餘比丘尼地了時犯
波羅夷罪是比丘尼波羅夷中生波羅夷想
竟日覆藏至地了時犯波羅夷若是比丘尼
僧與作不見擯不作擯惡邪不除擯狂心亂
心病壞心爾時覆藏不犯若解擯若苦痛止
還得本心是時覆藏他罪至地了時犯波羅
夷若比丘尼見餘比丘尼地了已日出時日
出已中前日中日昳晡時日沒時日沒已初
夜初分初夜中分初夜後分中夜初分中夜
中分中夜後分後夜初分後夜中分後夜後
分覆藏至地了時犯波羅夷是波羅夷中
生波羅夷想覆藏至地了時犯波羅夷若
是比丘尼僧與作不見擯不作擯惡邪不除
擯狂心亂心病壞心爾時覆藏不犯若解
擯若苦痛止還得本心爾時覆藏他罪至地
了時犯波羅夷若比丘尼見餘比丘尼地了
時犯波羅夷於波羅夷中謂波羅夷謂僧伽
婆尸沙謂波逸提謂波羅提提舍尼謂突吉
羅是比丘尼於波羅夷中生僧伽婆尸沙想
覆藏至地了時犯波羅夷又比丘尼日出時
日出已中前日中日昳晡時日沒日沒已初
夜初分初夜中分初夜後分中夜初分中夜
中分中夜後分後夜初分後夜中分後夜後
分見比丘尼犯波羅夷是波羅夷中謂僧伽
婆尸沙謂波逸提謂波羅提提舍尼謂突吉
羅於波羅夷中生僧伽婆尸沙想覆藏至
地了時犯波羅夷生波逸提想生波羅提提
舍尼想生突吉羅想亦如是若僧與是比
丘尼作不見擯不作擯惡邪不除擯狂心亂
心病壞心爾時覆藏不犯若解擯若苦痛止
還得本心爾時覆藏他罪至地了時犯波羅
夷若比丘尼見餘比丘尼地了時犯波羅夷
罪於波羅夷中生疑爲波羅夷爲非波羅夷
後時斷疑於波羅夷中生波羅夷想覆藏至
地了時犯波羅夷又比丘尼日出時日出已
中前日中日昳晡時日沒日沒已初夜初分
初夜中分初夜後分中夜初分中夜中分中
夜後分後夜初分後夜中分後夜後分見比
丘尼犯波羅夷於波羅夷中生疑爲波羅夷
非波羅夷後時斷疑於波羅夷中生波羅夷
想覆藏至地了時犯波羅夷若僧與作不
見擯不作擯惡邪不除擯若是比丘尼狂心
亂心病壞心爾時覆藏不犯若僧與是比丘
尼解擯若苦痛止還得本心爾時覆藏他罪
至地了時犯波羅夷若比丘尼見餘比丘尼
地了時犯波羅夷於波羅夷中生疑爲波羅
夷爲僧伽婆尸沙爲波羅夷爲波逸提爲波
羅夷爲波羅提提舍尼爲波羅夷爲突吉羅
後時斷疑於波羅夷中生波羅夷想覆藏至
地了時犯波羅夷又比丘尼日出時日出已
中前日中日昳晡時日沒時日沒已初夜初
分初夜中分初夜後分中夜初分中夜中分
中夜後分後夜初分後夜中分後夜後分見
比丘尼犯波羅夷罪於波羅夷中生疑爲波
羅夷爲僧伽婆尸沙爲波羅夷爲波逸提爲
波羅夷爲波羅提提舍尼爲波羅夷爲突吉
羅後時斷疑於波羅夷中生波羅夷想覆
藏至地了時犯波羅夷若僧與是比丘尼作
不見擯不作擯惡邪不除擯若狂心亂心病
壞心爾時覆藏不犯波羅夷若僧與是比丘
尼解擯若苦痛止還得本心爾時覆藏至地
了時犯波羅夷若比丘尼見餘比丘尼地了
時犯波羅夷於波羅夷中生疑爲波羅夷爲
僧伽婆尸沙爲波逸提爲波羅提提舍尼爲
突吉羅後時斷疑於波羅夷中生僧伽婆尸
沙想覆藏至地了時犯波羅夷又比丘尼
日出時日出已中前日中日昳晡時日沒日
沒已初夜初分初夜中分初夜後分中夜初
分中夜中分中夜後分後夜初分後夜中分
後夜後分見餘比丘尼犯波羅夷於波羅夷
中生疑爲波羅夷爲僧伽婆尸沙爲波羅夷
爲波逸提爲波羅夷爲波羅提提舍尼爲波
羅夷爲突吉羅後時斷疑於波羅夷中生
僧伽婆尸沙想覆藏至地了時犯波羅夷
若僧與是比丘尼作不見擯不作擯惡邪不除
擯若狂心亂心病壞心爾時覆藏不犯若僧
與是比丘尼解擯若苦痛止還得本心爾時
覆藏他罪至地了時犯波羅夷若比丘尼
見他比丘尼地了時犯波羅夷於波羅夷中
生疑爲波羅夷爲僧伽婆尸沙爲波逸提爲
波羅提提舍尼爲突吉羅後時斷疑於波羅
夷中生波逸提想覆藏至地了時犯波羅
夷又比丘尼日出時日出已中前日中日昳
晡時日沒日沒已初夜初分初夜中分初夜
後分中夜初分中夜中分中夜後分後夜初
分後夜中分後夜後分見比丘尼犯波羅夷
於波羅夷中生疑爲波羅夷爲僧伽婆尸沙
爲波逸提爲波羅提提舍尼爲突吉羅後時
斷疑於波羅夷中生波逸提想覆藏至地了
時犯波羅夷若僧與是比丘尼作不見擯不
作擯惡邪不除擯若狂心亂心病壞心爾時
覆藏不犯波羅夷若僧與是比丘尼解擯若
苦痛止還得本心爾時覆藏他罪至地了時
犯波羅夷若比丘尼地了時見他比丘尼犯
波羅夷於波羅夷中生疑爲波羅夷爲僧伽
婆尸沙爲波逸提爲波羅提提舍尼爲突吉
羅後時斷疑於波羅夷中生波羅提提舍尼
想覆藏他罪至地了時犯波羅夷又比丘尼
日出時日出已中前日中日昳晡時日沒日
沒已初夜初分初夜中分初夜後分中夜初
分中夜中分中夜後分後夜初分後夜中分
後夜後分見比丘尼犯波羅夷於波羅夷中
生疑爲波羅夷爲僧伽婆尸沙爲波逸提爲
波羅提提舍尼爲突吉羅後時斷疑於波羅
夷中生波羅提提舍尼想覆藏他罪至地了
時犯波羅夷若僧與是比丘尼作不見擯不
作擯惡邪不除擯若是比丘尼狂心亂心病
壞心爾時覆藏不犯波羅夷若僧與是比丘
尼解擯若苦痛止還得本心爾時覆藏他罪
至地了時犯波羅夷若比丘尼地了時見他
比丘尼犯波羅夷於波羅夷中生疑爲波羅
夷爲僧伽婆尸沙爲波逸提爲波羅提提舍
尼爲突吉羅後時斷疑於波羅夷中生突吉
羅想覆藏他罪至地了時犯波羅夷又比丘
尼日出時日出已中前日中日昳晡時日沒
日沒已初夜初分初夜中分初夜後分中夜
初分中夜中分中夜後分後夜初分後夜中
分後夜後分見比丘尼犯波羅夷於波羅夷
中生疑爲波羅夷爲僧伽婆尸沙爲波逸提
爲波羅提提舍尼爲突吉羅後時斷疑於波
羅夷中生突吉羅想覆藏他罪至地了時犯
波羅夷若僧與是比丘尼作不見擯不作擯
惡邪不除擯若是比丘尼狂心亂心病壞心
爾時覆藏不犯波羅夷若僧與是比丘尼解
擯若苦痛止還得本心爾時覆藏他罪至地
了時犯波羅夷七事
竟
佛在倶舍彌國爾時衆僧一心和合與迦留
羅提舍比丘作不見擯是迦留羅提舍比丘
有姉妹比丘尼七人一偸羅難陀尼二周那
難陀尼三提舍尼四優波提舍尼五提舍
域多尼六提舍波羅那尼七提舍羅叉多
尼是諸比丘尼聞迦留羅提舍僧與作不見
擯往問迦留羅提舍言僧實與汝作不見擯
耶答言實作是諸比丘尼言汝莫下意軟語
折伏我等當供養汝財物衣鉢戸鉤時藥夜
分藥七日藥盡形藥若讀經誦經問疑我等
教汝汝何故折伏是中有比丘尼少欲知足
行頭陀聞是事呵責言云何名比丘尼知比
丘一心和合僧作不見擯獨一無二無伴無
侶不休不息隨順行諸比丘尼如是呵已向
佛廣説佛以是事集二部僧知而故問是諸
比丘尼汝等實作是事不答言實作世尊佛
以種種因縁呵責云何名比丘尼知比丘一
心和合僧如法作不見擯獨一無二無伴無
侶不休不息隨順行種種因縁呵已語諸比
丘以十利故與比丘尼結戒從今是戒應如
是説若比丘尼知是比丘一心和合僧如法
作不見擯獨一無二無伴無侶不休不息隨
順行諸比丘尼應如是諫是比丘尼是比丘
一心和合僧作不見擯獨一無二無伴無侶
不休不息汝莫隨順行是比丘尼諸比丘尼
如是諫時堅持是事不捨者諸比丘尼應第
二第三諫令捨是事第二第三諫時若捨是
事善若不捨者是比丘尼犯波羅夷不共住
知者若自知若從他聞若彼罪比丘自説如
法者如法如毘尼如佛教擯獨一無二無伴
無侶者一切擯比丘尼獨一無二無伴無侶
不休者不下意不折伏不息者不捨惡邪見
隨順者有二種與財與法諸比丘尼應語是
擯比丘汝應折伏下意向大僧汝若不折伏
下意者諸比丘尼僧當作不禮拜不共語不
供養羯磨若是比丘折伏下意者善若不折
伏悔過者諸比丘尼應當一心和合與是比
丘作不禮拜不共語不供養羯磨羯磨法者
一心和合比丘尼僧一比丘尼唱言大徳尼
僧聽某甲比丘一心和合僧作不見擯獨一
無二無伴無侶不休不息若僧時到僧忍聽
與某甲比丘作不禮拜不共語不供養羯磨
是名白如是白四羯磨僧與某甲比丘作不
禮拜不共語不供養羯磨竟僧忍默然故是
事如是持比丘尼僧亦應如是語是隨助比
丘尼是比丘一心和合僧作不見擯獨一無
二無伴無侶不休不息汝等莫隨順助行是
比丘尼諸比丘尼如是諫時堅持是事不捨
者諸比丘尼應第二第三諫令捨是事第二
第三諫時捨是事善若不捨者是比丘尼犯
波羅夷不共住波羅夷者是罪弊惡深重退
墮不如若比丘尼犯是事者不名沙門尼非
釋種女失比丘尼法不共住者諸比丘尼不
共作法事謂白羯磨白二羯磨白四羯磨説
戒自恣立十三比丘尼羯磨是中犯者若
比丘尼僧未作不禮拜不共語不供養羯磨
爾時比丘尼教是比丘經若是偈説偈偈突
吉羅若是章説章章突吉羅若是別句説句
句突吉羅若擯比丘教比丘尼讀誦經若比
丘尼受偈説偈偈突吉羅若受章説章章突
吉羅若受別句説句句突吉羅若比丘尼與
財供養與鉢突吉羅與衣突吉羅與戸鉤時
藥夜分藥七日藥盡形藥皆突吉羅若擯比
丘與比丘尼財供養若與衣鉢比丘尼受者
皆突吉羅若與戸鉤時藥夜分藥七日藥盡
形藥比丘尼受者皆突吉羅若比丘尼僧作
不禮拜不共語不供養羯磨竟爾時比丘尼
教比丘讀誦經若是偈説偈偈偸蘭遮若章
説章章偸蘭遮若別句説句句偸蘭遮若擯
比丘教比丘尼讀誦經若是偈説偈偈偸蘭
遮若章説章章偸蘭遮若別句説句句偸蘭
遮若比丘尼與擯比丘財供養若與鉢偸蘭
遮若與衣偸蘭遮若與戸鉤時藥皆偸蘭遮
夜分藥七日藥盡形藥皆偸蘭遮若擯比丘
與比丘尼財供養若與鉢比丘尼受者偸蘭
遮若與衣戸鉤時藥夜分藥七日藥盡形藥
比丘尼受者皆偸蘭遮諸比丘尼先應軟語
教是隨助比丘尼言汝莫佐助擯比丘莫隨
順行若軟語時捨者應教令作衆多突吉羅
衆多偸蘭遮悔過出罪若軟語不捨者應與
白四羯磨約勅約勅法者一心和合比丘尼
僧一比丘尼唱言大徳尼僧聽某甲比丘一
心和合僧與作不見擯獨一無二無伴無侶
不休不息某甲比丘尼隨助已軟語約勅不
捨若僧時到僧忍聽今僧約勅某甲比丘尼
是比丘一心和合僧與作不見擯獨一無二
無伴無侶不休不息汝等比丘尼莫隨順行
是名白如是白四羯磨僧約勅某甲比丘尼
竟僧忍默然故是事如是持如佛先説是
諸比丘尼應約勅乃至三教令捨是事者
是名約勅是名爲教是名約勅教若軟語
約勅不捨者未犯若初説未竟説竟第二
説説未竟説竟第三説説未竟若非法別
衆非法和合衆似法別衆似法和合衆若
如法別衆異法異律異佛教若約勅不捨
者未犯若如法如律如佛教三約勅竟不捨
者是比丘尼犯波羅夷八波羅
夷竟
十七僧殘中不共戒有十之初此初一事即
十七中第四
佛在舍衞國爾時有比丘尼名施越年少端
正有一估客見已生漏心作是念諸比丘
尼王所守護不得強爲不淨事我當請供養
所須作是念已便到是比丘尼所言汝所須
物若飮食衣服臥具湯藥所須我當相給比
丘尼言當受汝請是比丘尼後時所須飮食
衣服臥具湯藥薪草燈燭皆從索取估客知
比丘尼心轉柔軟便語比丘尼言作婬事來
比丘尼言莫作是語我是持戒斷婬欲人
估客瞋言小婢汝若持戒斷婬欲者何故受
我衣食供養即便強捉比丘尼比丘尼高聲
大喚即時多人來集問言何故大喚估客
言是比丘尼受我衣食不隨我意諸居士語
比丘尼汝受他物何故不隨他意比丘尼言
我不爲婬欲故受彼財物是估客自來請我
作是言汝所須衣食湯藥薪草燈燭自恣相
給我不知以何心故與我諸居士言是估
客爲是汝父親里母親里耶比丘尼言不是
諸居士言若非汝父母親又非賢者不求福
徳何故不知與汝財物與汝財衣時必爲婬
欲事諸居士呵責言云何諸比丘尼自言
善好有功徳如婬女法取他財物是中有比
丘尼少欲知足行頭陀聞是事心不喜向佛
廣説佛以是事集二部僧知而故問施越比
丘尼汝實作是事不答言實作世尊佛以種
種因縁呵責言云何名比丘尼有漏心從漏
心男子自手取食種種因縁呵已語諸比丘
以十利故與比丘尼結戒從今是戒應如是
説若比丘尼有漏心從漏心男子自手取食
是法初犯僧伽婆尸沙可悔過漏心者於是
人邊愛結深厚男子漏心亦如是男子者謂
人男能作婬事食者五佉陀尼五蒲闍尼
五似食五佉陀尼者根食莖食葉食華食果
食五蒲闍尼者飯麨糒魚肉五似食者糜粟
䵃麥莠子加師食僧伽婆尸沙者是罪屬僧
僧中有殘因僧前悔過得除滅故名僧伽婆
尸沙是中犯者若比丘尼有漏心自手從漏
心男子手取根食得僧伽婆尸沙若取莖葉
華果飯麨糒魚肉糜粟䵃麥莠子加師食皆
僧伽婆尸沙若有居士因是比丘尼故與比
丘尼僧作食偏與所愛比丘尼多食比丘尼
受者偸蘭遮第四
戒竟
佛在王舍城爾時有比丘尼往語施越比丘
尼言若汝無漏心男子有漏心但從自手取
食噉若隨意用於汝何所能是中有比丘尼
少欲知足行頭陀聞是事心不喜種種因縁
呵責言云何名比丘尼語他比丘尼言汝無
漏心男子有漏心但從自手取食噉若隨意
用於汝何所能種種因縁呵責已向佛廣説
佛以是事集二部僧知而故問是比丘尼汝
實作是事不答言實作世尊佛以種種因縁
呵責是比丘尼言云何名比丘尼勸他比丘
尼言汝無漏心從漏心男子自手取食噉
若隨意用於汝何所能種種因縁呵已語諸
比丘以十利故與比丘尼結戒從今是戒應
如是説若比丘尼言若汝無漏心從漏心
男子自手取食噉若隨意用於汝何所能是
法初犯僧伽婆尸沙可悔過僧伽婆尸沙者
是罪屬僧僧中有殘因僧前悔過除滅是名
僧伽婆尸沙是中犯者若比丘尼語比丘尼
言汝有漏心從漏心男子自手取食噉若
隨意用於汝何所能僧伽婆尸沙若比丘尼
語比丘尼言若汝無漏心漏心男子與汝食
但取噉隨意用於汝何所能僧伽婆尸沙若
比丘尼語比丘尼言若汝有漏心漏心男子
於汝何所能汝莫從彼自手取食噉莫隨意
用偸蘭遮若比丘尼語比丘尼言若汝無漏
心男子有漏心於汝何所能但莫自手取食
噉莫隨意用偸蘭遮第五事
竟
佛在舍衞國爾時有比丘尼名跋陀是加
毘羅婆羅門女跋陀比丘尼有姉死往問訊
姉夫因爲説法遂至日沒比丘尼作是念我
若還精舍恐道中有賊即住居士舍是居士
思惟此比丘尼不還去者必欲得反戒我當
求令代其姉處作是念已語比丘尼言我舍
多有財物珍寶汝姉所有手脚頭面莊嚴具
悉在我若更取餘人作婦則不能好看我兒
兒亦不愛樂汝若欲反戒者作我兒母汝看
我兒如兒我兒等看汝如母比丘尼作是念
若我違逆是語者或強逼我何不默然即默
然坐居士心念謂欲反戒但以姉新死故默
然中夜復作是語後夜復作是語地了時是
比丘尼從急惱處得脱還至精舍向諸比丘
尼廣説是事是中有比丘尼少欲知足行頭
陀聞是事心不喜種種因縁呵責言云何名
比丘尼一身獨宿種種因縁呵已向佛廣説
佛以是事集二部僧知而故問跋陀比丘尼
汝實作是事不答言實作世尊佛以種種因
縁呵責言云何名比丘尼一身獨宿種種因
縁呵已語諸比丘以十利故與比丘尼結戒
從今是戒應如是説若比丘尼一身獨宿乃
至一夜是法初犯僧伽婆尸沙可悔過夜者
從日沒至地未了是中間名夜僧伽婆尸沙
者是罪屬僧僧中有殘因僧前悔過除滅是
名僧伽婆尸沙是中犯者若比丘尼日沒時
一身獨宿至地了時犯僧伽婆尸沙日沒已
初夜初分初夜中分初夜後分中夜初分中
夜中分中夜後分後夜初分後夜中分後夜
後分亦如是又比丘尼地了時一身獨宿乃
至明日地了時犯僧伽婆尸沙若共行比丘
尼若反戒若死若入外道若八難中隨有一
一難起不犯第六戒有四
事中一事竟
佛在舍衞國爾時有比丘尼名偸蘭難陀
多知多識喜入出諸家是比丘尼早起著衣
入一家出一家出一家復入一家晡時來還
大疲極僧房中臥自言脚痛𨄔痛脇痛背痛
語諸比丘尼與我按摩諸比丘尼言善女從
何處來答言入某家出某家出某家復入某
家問言汝爲佛事僧事耶答言不爲諸比
丘尼言若不爲佛事僧事去者何以故爲作
是行得大疲極是中有比丘尼少欲知足行
頭陀聞是事心不喜種種因縁呵責言云何
名比丘尼晝日一身獨行種種因縁呵已向
佛廣説佛以是事集二部僧知而故問偸羅
難陀比丘尼汝實作是事不答言實作世尊
佛以種種因縁呵責言云何名比丘尼晝日
一身獨行到白衣家種種因縁呵已語諸比
丘以十利故與比丘尼結戒從今是戒應如
是説若比丘尼若夜若晝一身獨行到白衣
家是法初犯僧伽婆尸沙可悔過晝日者從
地了至日未沒是中間名晝日是中犯者若
比丘尼一身獨行地了時去至日沒時來犯
僧伽婆尸沙日出時日出已中前日中日昳
晡時日沒時去日沒已來還皆僧伽婆尸沙
若共行比丘尼若反戒若死若入外道若八
難中隨有一一難起不犯二事
竟
佛在舍衞國偸蘭難陀比丘尼喜見男子
故晨朝至城門下立看男子出入誰好誰醜
見一男子出端正生著心問言汝欲何去答
言詣某聚落偸蘭難陀言我共汝去居士
言隨意是比丘尼於道中共居士戲笑語言
大喚居士有因縁故入聚落是比丘尼無事
於聚落外立待居士居士又入第二聚落比
丘尼亦復在外立待居士又入第三聚落是
比丘尼晡時來還僧房中臥語諸比丘尼言
我大疲極脚痛𨄔痛膝痛脇痛背痛與我按
摩諸比丘尼言汝從何來答言我從聚落
至一聚落來問汝爲佛事僧事耶答言不爲
諸比丘尼言若不爲佛事僧事去者何故爲
作是行得大疲極是中有比丘尼少欲知足
行頭陀聞是事心不喜種種因縁呵責言云
何名比丘尼獨一身至餘聚落種種因縁呵
已向佛廣説佛以是事集二部僧知而故問
偸蘭難陀比丘尼汝實作是事不答言實
作世尊佛以種種因縁呵責言云何名比丘
尼獨一身往餘聚落種種因縁呵責已語諸
比丘從今是戒應如是説若比丘尼若夜若
晝一身獨行往餘聚落初犯僧伽婆尸沙可
悔過行者有二種水道行陸道行是中犯
者若比丘尼陸道一人獨行往餘聚落僧伽
婆尸沙中道還偸蘭遮若無聚落空地乃至
一拘盧舍僧伽婆尸沙中道還偸蘭遮水道
亦如是若共行比丘尼若反戒若死若入外
道若八難中隨有一一難起不犯第五
事竟
佛在舍衞國爾時諸比丘尼遊行憍薩羅國
向舍衞國道中至河岸上住言誰能先入水
看深淺是中有比丘尼名修目佉勦健多力
出婆羅門家作是言我能先入即便入水渡
到彼岸水尋瀑漲不能得還獨彼岸宿夜
有賊來剥衣裸形是中有比丘尼少欲知足
行頭陀聞是事心不喜種種因縁呵責云何
名比丘尼獨彼岸宿種種因縁呵責已向
佛廣説佛以是事集二部僧知而故問修目
佉比丘尼汝實作是事不答言實作世尊佛
以種種因縁呵責云何名比丘尼獨彼岸宿
種種因縁呵已語諸比丘從今是戒應如是
説若比丘尼若夜若晝若異聚落若異界若
渡河彼岸一身獨宿是法初犯僧伽婆尸沙
可悔過河者有二種一者脱衣得渡二者
不脱衣得渡有兩岸中有水來去處隨岸中
流是名爲河是中犯者若比丘尼獨一身脱
衣渡河僧伽婆尸沙中道還偸蘭遮若二
比丘尼共渡河一渡一還渡者僧伽婆尸沙
還者偸蘭遮若比丘尼脱衣渡池水渡者偸
蘭遮中道還者突吉羅若二比丘尼共渡池
水一渡一還渡者偸蘭遮還者突吉羅若比
丘尼褰衣渡河渡者偸蘭遮中道還者突
吉羅若二比丘尼褰衣渡河一渡一還渡者
偸蘭遮還者突吉羅若比丘尼褰衣獨渡池
水渡者突吉羅中道還者亦突吉羅若二
比丘尼褰衣渡池水一渡一還渡者突吉羅
還者亦突吉羅若從橋梁船渡不犯若共渡
比丘尼若反戒若死若入外道若八難中隨
有一一難起不犯第六
事竟
佛在舍衞國爾時諸比丘近婆祇多城起僧
坊是中漸漸多有居士家圍繞有象鳴馬鳴
大小男女音聲故妨諸比丘讀經坐禪行道
是中有居士名安闍那有威徳多饒財寶人
民田宅𤥭𤦲馬瑙種種富貴相貌成就諸比
丘教令餘處起僧坊居士即於安闍那林
中起僧坊諸比丘捨近城僧坊入安闍那林
僧坊中住諸比丘尼遊行憍薩羅國向舍衞
國次到婆祇陀城故僧坊中宿見其中床榻
臥具盆器釜鑊種種備具清淨可住諸比丘
尼往語比丘言諸大徳已捨此僧坊者我
等當於中住諸比丘言隨意是僧坊主死後
諸兒分財物是僧坊亦在分中一兒得此僧
坊者往語比丘尼言汝等出去諸比丘尼言
何故使我等出耶答言我分得此僧坊比丘
尼言我不從汝得我從諸比丘得若諸比丘
使我出者我當出不隨汝語是中有比丘尼
名修目佉是婆羅門種中出家勦健多力作
強語共諍居士兒不忍瞋故便打比丘尼是
比丘尼即詣衆官言某甲兒打我衆官問言
何故打汝比丘尼即廣説上事衆官言諸沙
門釋子不應失是僧坊何以故公與兒奪兒
與公奪事不得爾衆官遣人召是兒來問言
汝打比丘尼不答言實打衆官按法律撿
校打出家人應得何罪律言隨所用身分即
應截之衆官問言汝以何物打答言手打又
問何手答言右手即截右手爾時惡名流布
諸沙門釋女言人截他手一人語二人二人
語三人如是展轉滿婆祇多城是中有比丘
尼少欲知足行頭陀聞是事心不喜種種因
縁呵責云何名比丘尼言人令截他手種種
因縁呵已向佛廣説佛以是事集二部僧知
而故問修目佉比丘尼汝實作是事不答言
實作世尊佛以種種因縁呵責言云何名比
丘尼言人令截他手種種因縁呵已語諸比
丘以十利故與諸比丘尼結戒從今是戒應
如是説若比丘尼詣王若官人若婆羅門若
居士所恃勢言人者是法初犯僧伽娑尸沙
可悔過王者刹利種受王位水澆頂是名爲
王刹利水澆頂若婆羅門若居士若女人受
王職亦名爲王水澆頂官人者食官廩田
宅婆羅門者婆羅門種中生居士者除王除
官人除婆羅門餘不出家人名爲居士恃勢
言人者依他勢力喜鬪諍相言僧伽婆尸沙
者是罪屬僧僧中有殘因僧前悔過除滅是
名僧伽婆尸沙是中犯者若比丘尼詣王若
衆官婆羅門居士恃勢力言人者僧伽婆尸
沙若斷事時在斷事人前瞋恨呵罵本所打
人者僧伽婆尸沙若向餘人呵罵本所打人
者偸蘭遮若屏處瞋罵不言者不犯第七
戒竟
十誦律卷第四十二

十誦律卷第四十三第七誦之二
　後秦北印度三藏弗若多羅共羅什譯　
尼律第二十七僧殘中不
共戒有十之餘
佛在舍衞國爾時波斯匿王有千鬪將半
刹利種半婆羅門種一部名伊舍羅一部名
達多摩那波斯匿王有小國反叛約勅千鬪
將令往伐之即往伐破還白王言我等得
勝願王常勝王聞心歡喜悦汝欲何願我當
與汝鬪將白言我婦有罪不隨我意聽六日
與死飮至七日以牛舌刀破裂其身王言與
汝此願爾時一刹利將婦不隨夫意欲六
日與死飮至七日以牛舌刀裂破其身是婦
多有親里力勢來遮不聽與死飮諸鬪將
法一人有事餘者盡助刹利衆集已強與死
飮待至七日以牛舌刀裂破其身作兩分時
有比丘尼名斯那是摩那居士女常是家出
入早起著衣入是家見諸刹利婦澡浴莊嚴
身著好衣服瓔珞是刹利婦獨著垢衣不莊
嚴身愁憂而坐比丘尼問言餘婦皆著莊嚴
好衣汝何故獨著垢衣又不莊嚴愁憂而坐
答言汝不聞邪問言何等答言我不隨夫
意今受六日死飮至七日當以牛舌刀裂破
我身作兩分汝能將我去不我去誰當覺者
答言能比丘尼即袈裟覆此婦將走詣尼僧
坊中與出家後日諸刹利衆集以牛舌刀欲
殺衆人言喚此婦來即入舍覓不見求覓不
得刹利衆言誰常出入是家答言有斯那比
丘尼常出入我家或能將去刹利衆即往圍
遶王園比丘尼僧坊刹利婦出家未久諸比
丘尼欲遮刹利衆是衆中有年少刹利不知
罪福作是言一切比丘尼皆應以牛舌刀破
裂作兩分中有長老刹利言比丘尼是王所
守護我等不宜横作惡事或能不可汝等小
待我先白王王有所勅當隨王教諸比丘尼
即詣末利夫人廣説上事夫人即向王説王
先知故於殿上坐諸刹利往詣王所拜言大
王常勝王言我先與汝願汝今當與我願刹
利衆言隨大王所願當與王言是刹利婦今
已出家便是更生非刹利婦刹利衆言今隨
王意當放去王即遣使語比丘尼諸善女
是事不是汝等知是賊女應死知王不聽刹
利不聽如是女人不應與出家諸刹利若破
汝等作兩分者我當云何佛聞是事必當與
汝等結戒若比丘尼知是賊女決斷墮死衆
人皆知王及刹利不聽不得度作弟子是
中有比丘尼少欲知足行頭陀聞是事心不
喜向佛廣説佛以是事集二部僧知而故問
斯那比丘尼汝實作是事不答言實作世尊
佛以種種因縁呵責言云何名比丘尼知賊
女決斷墮死度作弟子種種因縁呵已語諸
比丘以十利故與比丘尼結戒從今是戒應
如是説若比丘尼知賊女決斷墮死衆人皆
知王及刹利衆不聽度作弟子是法初犯僧
伽婆尸沙可悔過知者若自知若從他聞若
賊女自説賊者有二種一者偸奪財物二者
偸身墮死者作罪應死衆人知者多人所知
見聞不聽者王不聽活刹利衆不聽者二部
不聽活僧伽婆尸沙者是罪屬僧僧中有殘
因僧前悔過除滅是名僧伽婆尸沙是中犯
者若和上尼知阿闍梨尼知比丘尼僧知
和上尼犯僧伽婆尸沙阿闍梨尼偸蘭遮僧
犯突吉羅若和上尼知阿闍梨尼知僧不知
和上尼犯僧伽婆尸沙阿闍梨尼偸蘭遮僧
不犯和上尼知阿闍梨尼不知僧不知和
上尼犯僧伽婆尸沙阿闍梨尼及僧不犯若
都不知都不犯第八
事竟
佛在倶舍彌國爾時長老車匿母作比丘尼
名憂婆和妹作比丘尼名闡提闡提爲人惡
性作不善行常惱諸比丘尼諸比丘尼欲爲
闡提作擯羯磨是憂婆和是衆僧斷事人於
僧中遮不得作羯磨有時憂婆和餘行不在
諸比丘尼言我等今與闡提比丘尼作擯羯
磨有比丘尼言憂婆和或能中間遮更有比
丘尼言憂婆和已餘處去多知識卒未得還
諸比丘尼即打揵搥集尼僧與闡提作擯
羯磨明日衆人聞闡提比丘尼被擯憂婆和
比丘尼還到其妹所共相問訊闡提言莫共
我語問言何故答言諸比丘尼羯磨擯我憂
婆和念言是事不是我作僧斷事人不在便
強作擯今我不能問諸比丘尼不取欲出界
外當與解擯時憂婆和不問諸比丘尼不取
欲即出界外爲闡提解擯是中有比丘尼少
欲知足行頭陀聞是事心不喜種種因縁呵
責云何名比丘尼知尼僧如法和合作羯磨
擯比丘尼不問比丘尼僧不取諸比丘尼欲
出界外與他解擯種種因縁呵已向佛廣説
佛以是事集二部僧知而故問憂婆和比丘
尼汝實作是事不答言實作世尊佛以種種
因縁呵責云何名比丘尼知比丘尼僧如法
作擯不問比丘尼僧亦不取欲出界外與比
丘尼解擯種種因縁呵已語諸比丘以十利
故與比丘尼結戒從今是戒應如是説若比
丘尼知比丘尼一心和合僧作不見擯不問
比丘尼僧亦不取欲出界外與他解擯是法
初犯僧伽婆尸沙可悔過知者若自知若從
他聞若彼自説如法者如法如毘尼如佛教
擯不問比丘尼僧者不以是事白比丘尼僧
不取欲者乃至不取四人欲出界外者衆僧
籬外壁外障外解擯者若自解若使他令
解僧伽婆尸沙者是罪屬僧僧中有殘因僧
前悔過除滅是名僧伽婆尸沙是中犯者若
和上尼知作羯磨人知僧知和上尼犯僧
伽婆尸沙羯磨人犯偸蘭遮僧犯突吉羅若
和上尼知羯磨人知僧不知和上尼犯僧伽
婆尸沙羯磨人犯偸蘭遮僧不犯若和上尼
知羯磨人不知僧不知和上尼犯僧伽婆尸
沙羯磨人及僧不犯若一切不知不犯第
九
事
竟
佛在舍衞國爾時有比丘尼名曰迦羅本
是外道喜鬪諍相言是比丘尼共餘比丘尼
鬪諍時作是言我捨佛捨法捨僧捨戒非但
沙門釋子知道更有餘沙門婆羅門有慚愧
善好樂持戒我當從彼修梵行是中有比丘
尼少欲知足行頭陀聞是事心不喜種種
因縁呵責言云何名比丘尼鬪諍時作是言
我捨佛捨法捨僧捨戒非但沙門釋子知道
更有餘沙門婆羅門有慚愧善好樂持戒我
當從彼修梵行種種因縁呵已向佛廣説佛
以是事集二部僧知而故問迦羅比丘尼汝
實作是事不答言實作世尊佛以種種因縁
呵責言云何名比丘尼共鬪諍時作是言我
捨佛捨法捨僧捨戒不但沙門釋子知道更
有餘沙門婆羅門有慚愧善好樂持戒我當
從彼修梵行種種因縁呵已語諸比丘以十
利故與比丘尼結戒從今是戒應如是説若
比丘尼共比丘尼鬪諍時作是言我捨佛捨
法捨僧捨戒非但沙門釋子知道更有餘沙
門婆羅門有慚愧善好樂持戒者我當從彼
修梵行諸比丘尼應諫是比丘尼言汝莫
共諸比丘尼鬪諍時作是言我捨佛捨法捨
僧捨戒非但沙門釋子知道更有餘沙門婆
羅門有慚愧善好樂持戒者我當從彼修梵
行汝應佛法中樂修梵行當捨離自不樂心
是比丘尼諸比丘尼如是諫時堅持是事不
捨者諸比丘尼應第二第三諫令捨是事若
是比丘尼第二第三諫時捨者善若不捨
者是法乃至三諫僧伽婆尸沙可悔過僧伽
婆尸沙者是罪屬僧僧中有殘因僧前悔過
除滅是名僧伽婆尸沙是中犯者若比丘尼
言我捨佛偸蘭遮若言捨法偸蘭遮若言捨
僧偸蘭遮若言捨戒皆偸蘭遮若言非但沙
門釋子知道更有餘沙門婆羅門有慚愧善
好樂持戒我當從彼修梵行呵衆僧故得波
逸提諸比丘尼先應軟語約勅爾時捨者應
教四偸蘭遮一波逸提悔過出罪若軟語不
捨者應白四羯磨約勅約勅法者僧一心和
合一比丘尼應唱言大徳尼僧聽是迦羅比
丘尼先是外道今共諸比丘尼鬪諍時作如
是言我捨佛捨法捨僧捨戒非但沙門釋子
知道更有餘沙門婆羅門有慚愧善好樂持
戒我當從彼修梵行已軟語約勅不捨惡
邪若僧時到僧忍聽今僧約勅迦羅比丘
尼汝莫共諸比丘尼鬪諍時作是言我捨佛
捨法捨僧捨戒非但沙門釋子知道更有餘
沙門婆羅門有慚愧善好樂持戒我當從彼
修梵行是名白如是白四羯磨僧約勅某甲
比丘尼竟僧忍默然故是事如是持如佛先
説是比丘尼諸比丘尼應約勅乃至三諫令
捨是事者是名爲約勅是名爲教是名約勅
教若軟語約勅不捨者未犯初説説未竟説
竟第二説説未竟説竟第三説説未竟非
法別衆非法和合衆似法別衆似法和合衆
如法別衆異法異律異佛教若約勅不捨者
未犯若如法如律如佛教三約勅不捨者是
比丘尼犯僧伽婆尸沙第十四
事竟
佛在舍衞國爾時迦羅比丘尼喜鬪諍相言
時作是言諸比丘尼僧隨愛行隨瞋行隨怖
行隨癡行是中有比丘尼少欲知足行頭陀
聞是事心不喜種種因縁呵責言云何名比
丘尼共鬪諍時作是言諸比丘尼僧隨愛行
隨瞋行隨怖行隨癡行種種因縁呵已向佛
廣説佛以是事集二部僧知而故問迦羅比
丘尼言汝實作是事不答言實作世尊佛以
種種因縁呵責言云何名比丘尼共鬪諍時
作是言諸比丘尼僧隨愛行隨瞋行隨怖行
隨癡行種種因縁呵責已語諸比丘以十利
故與諸比丘尼結戒從今是戒應如是説若
比丘尼共比丘尼鬪諍時作是言比丘尼僧
隨愛行隨瞋行隨怖行隨癡行是比丘尼諸
比丘尼應如是諫汝莫共諸比丘尼鬪諍時
作是言比丘尼僧隨愛行隨瞋行隨怖行隨
癡行何以故比丘尼僧不隨愛行不隨瞋
行不隨怖行不隨癡行汝比丘尼捨是隨愛
語隨瞋語隨怖語隨癡語是比丘尼諸比丘
尼如是諫時堅持是事不捨者諸比丘尼應
第二第三諫令捨是事若第二第三諫時捨
是事者善若不捨者是比丘尼乃至三練
僧伽婆尸沙可悔過僧伽婆尸沙者是罪屬
僧僧中有殘因僧前悔過除滅是名僧伽婆
尸沙是中犯者若比丘尼作是言比丘尼僧
隨愛行偸蘭遮隨瞋行偸蘭遮隨怖行偸蘭
遮隨癡行偸蘭遮諸比丘尼先應軟語約勅
爾時捨者應教作四偸蘭遮悔過出罪若軟
語不捨者應白四羯磨約勅約勅法者一心
和合僧一比丘尼應僧中唱言大徳尼僧聽
迦羅比丘尼先是外道今共諸比丘尼鬪諍
時作是言諸比丘尼隨愛行隨瞋行隨怖行
隨癡行已軟語約勅不捨若僧時到僧忍聽
今僧約勅迦羅比丘尼汝莫共諸比丘尼鬪
諍時作是言諸比丘尼隨愛行隨瞋行隨怖
行隨癡行是名白如是白四羯磨僧約勅
迦羅比丘尼竟僧忍默然故是事如是持
如佛先説是比丘尼諸比丘尼應約勅乃至
三諫令捨是事者是名爲約勅是名爲教是
名爲約勅教若軟語約勅不捨者未犯初
説説未竟説竟第二説説未竟説竟第三説
説未竟非法別衆非法和合衆似法別衆似
法和合衆如法別衆異法異律異佛教若約
勅不捨者未犯若如法如毘尼如佛教三約
勅不捨者是比丘尼犯僧伽婆尸沙第十五
事竟
佛在舍衞國爾時有二比丘尼一名達摩
二名曇彌同心共作惡業有惡名聲常惱比
丘尼僧互相覆罪是中有比丘尼少欲知足
行頭陀聞是事心不喜種種因縁呵責言云
何名比丘尼同心共作惡業有惡名聲常惱
比丘尼僧互相覆罪種種因縁呵已向佛廣
説佛以是事集二部僧知而故問達摩曇彌
比丘尼汝實作是事不答言實作世尊佛以
種種因縁呵責云何名比丘尼同心共作惡
業有惡名聲常惱比丘尼僧互相覆罪種種
因縁呵已語諸比丘以十利故與比丘尼結
戒從今是戒應如是説若二比丘尼同心共
作惡業有惡名聲常惱比丘尼僧互相覆
罪是二比丘尼諸比丘尼應如是諫汝等莫
共同心共作惡業有惡名聲常惱比丘尼僧互
相覆罪汝等各遠離行若汝等遠離行者佛
法得増長汝等捨是隨順惡行諸比丘尼如
是諫時是二比丘尼堅持是事不捨者諸比
丘尼應第二第三諫令捨是事第二第三諫
時捨者善若不捨者是法乃至三諫僧伽
婆尸沙可悔過二比丘尼作惡業者作惡邪
事身口惡業有惡名聲者四方聞知惱比丘
尼僧者乃至惱四比丘尼互相覆罪者共作
不清淨事各相覆藏不令人知僧伽婆尸沙
者是罪屬僧僧中有殘因僧前悔過除滅是
名僧伽婆尸沙是中犯者若二比丘尼同心
共作不善因縁偸蘭遮有惡名聲偸蘭遮惱
比丘尼僧偸蘭遮互相覆罪偸蘭遮諸比丘
尼先應軟語教捨是事若捨者應教作四偸
蘭遮悔過出罪若軟語不捨者應白四羯磨
約勅羯磨法者一心和合僧一比丘尼僧中
唱言大徳尼僧聽是二比丘尼達摩曇彌同
心作惡業有惡名聲常惱衆僧互相覆罪已
軟語約勅不捨若僧時到僧忍聽今僧約勅
是二比丘尼汝等莫同心作惡業有惡名聲
常惱比丘尼僧互相覆罪是名白如是白四
羯磨僧約勅竟僧忍默然故是事如是持如
佛先説是比丘尼諸比丘尼應約勅乃至三
諫令捨是事者是名爲約勅是名爲教是名
約勅教若軟語約勅不捨者未犯初説説未
竟説竟第二説説未竟説竟第三説説未竟
非法別衆非法和合衆似法別衆似法和合
衆如法別衆異法異律異佛教若約勅不捨
者未犯若如法如毘尼如佛教三約勅不捨
者是比丘尼僧伽婆尸沙第十六
事竟
佛在王舍城爾時助調達諸比丘尼往語達
摩曇彌二比丘尼作是言汝等莫別離行當
同心行若汝等別離行者不得増長同心行
者便得増長比丘尼僧中亦有如汝等者僧
以瞋故教汝別離行是中有比丘尼少欲知
足行頭陀聞是事心不喜種種因縁呵責言
云何名比丘尼往語達摩曇彌比丘尼言汝
等莫別離行當同心行若別離行者不得増
長同心行者便得増長比丘尼僧中亦有如
汝等者僧以瞋故教汝別離行種種因縁呵
已向佛廣説佛以是事集二部僧知而故問
助調達比丘尼汝實作是事不答言實作世
尊佛以種種因縁呵責言云何名比丘尼往
語達摩曇彌比丘尼言汝等莫別離行當同
心行若別離行者不得増長同心行者便得
増長比丘尼僧中亦有如汝等者僧以瞋故
教汝別離行種種因縁呵責已語諸比丘以
十利故與比丘尼結戒從今是戒應如是説
若比丘尼教二比丘尼言汝等莫別離行當
同心行別離行者不得増長同心行者便得
増長比丘尼僧中亦有如汝等者僧以瞋故
教汝別離行諸比丘尼應如是諫是比丘尼
汝莫教是二比丘尼作是言汝等莫別離行
當同心行別離行者不得増長同心行者便
得増長比丘尼僧中亦有如汝等者僧以瞋
故教汝別離行汝當捨是勸邪行事諸比丘
尼如是諫時是比丘尼堅持是事不捨者諸
比丘尼應第二第三諫令捨是事第二第三
諫時捨者善若不捨者是法乃至三諫僧伽
婆尸沙可悔過僧伽婆尸沙者是罪屬僧僧
中有殘因僧前悔過除滅是名僧伽婆尸沙
是中犯者若比丘尼勸二比丘尼言汝等莫
別離行偸蘭遮當同心行偸蘭遮若言別離
行者不得増長偸蘭遮同心行者便得増長
偸蘭遮若言比丘尼僧中亦有如汝等者僧
瞋故教汝別離行呵責比丘尼僧故波逸提
諸比丘尼先應軟語教捨者應教作四偸蘭
遮一波逸提悔過出罪若軟語不捨者應白
四羯磨約勅羯磨法者一心和合僧一比丘
尼僧中唱言大徳尼僧聽是某甲比丘尼教
某甲二比丘尼作是言汝等莫別離行當同
心行別離行者不得増長同心行者便得増
長比丘尼僧中亦有如汝等者但僧瞋故教
汝別離行已軟語約勅不捨若僧時到僧忍
聽今僧約勅某甲比丘尼汝莫教某甲二比
丘尼作是言汝莫別離行當同心行別離行
者不得増長同心行者便得増長僧中亦有
如汝等者僧以瞋故教汝別離行汝當捨
是勸邪行事是名白如是白四羯磨僧與
某甲比丘尼約勅竟僧忍默然故是事如是
持如佛先説是比丘尼諸比丘尼乃至三諫
令捨是事者是名爲約勅是名爲教是名
約勅教若軟語約勅不捨者未犯初説説
未竟説竟第二説説未竟説竟第三説説未
竟非法別衆非法和合衆似法別衆似法和
合衆如法別衆異法異律異佛教若約勅不
捨者未犯若如法如律如佛教三約勅不捨
者是比丘犯僧伽婆尸沙第十七
事竟
尼三十捨隨法第三此中十九同故不出
餘不同者具出之
佛在王舍城爾時有助調達比丘尼多畜鉢
破壞不用是中有比丘尼少欲知足行頭陀
聞是事心不喜種種因縁呵責言云何名比
丘尼多畜鉢破壞不用種種因縁呵已向佛
廣説佛以是事集二部僧知而故問助調達
比丘尼汝實作是事不答言實作世尊佛以
種種因縁呵責言云何名比丘尼多畜鉢破
壞不用種種因縁呵責已語諸比丘以十利
故與比丘尼結戒從今是戒應如是説若比
丘尼畜長鉢乃至一夜過是畜者尼薩耆波
逸提一夜者從日沒至地未了是中間名一
夜鉢者有三種上中下上鉢者受三鉢他
飯一鉢他羹餘可食物半羹是名爲上鉢下
鉢者受一鉢他飯半鉢他羹餘可食物半羹
是名下鉢上下中間是名中鉢若過上減下
不名鉢尼薩耆波逸提者是鉢應捨波逸提
罪應悔過是中犯者若比丘尼畜長鉢過一
夜者尼薩耆波逸提第十九事竟前注既云同
故不出此同比丘何獨重出
此但一夜彼
過十日耳
佛在舍衞國爾時有善比丘尼是舊助調達
比丘尼是客是住處得布施衣安居僧應分
舊比丘尼言是夏末後月是住處受迦絺那
衣此是時衣安居僧應分助調達比丘尼言
汝等不善知雖夏末月受迦絺那衣此是非
時衣現前僧應分爾時助調達比丘尼時衣
作非時衣分是中有比丘尼少欲知足行頭
陀聞是事心不喜種種因縁呵責言云何
名比丘尼時衣作非時衣分種種因縁呵
已向佛廣説佛以是事集二部僧知而故問
助調達比丘尼汝實作是事不答言實作世
尊佛以種種因縁呵責言云何名比丘尼時
衣作非時衣分種種因縁呵已語諸比丘以
十利故與比丘尼結戒從今是戒應如是説
若比丘尼時衣作非時衣分尼薩耆波逸提
尼薩耆波逸提者是衣應捨波逸提罪應悔
過是中犯者若比丘尼時衣作非時衣分者
隨分時隨得爾所尼薩耆波逸提第二十事竟
佛在王舍城爾時助調達比丘尼是舊有善
比丘尼是客是中僧得布施衣現前僧應分
客比丘尼言此非夏末月是住處不受迦絺
那衣是衣應現前僧分助調達比丘尼言雖
非夏末月不受迦絺那衣然此是時衣此安
居僧應分爾時助調達比丘尼非時衣作時
衣分是中有比丘尼少欲知足行頭陀聞是
事心不喜種種因縁呵責言云何名比丘尼
非時衣作時衣分種種因縁呵責已向佛廣
説佛以是事集二部僧知而故問助調達比
丘尼汝實作是事不答言實作世尊佛以種
種因縁呵責云何名比丘尼非時衣作時衣
分種種因縁呵已語諸比丘以十利故與比
丘尼結戒從今是戒應如是説若比丘尼非
時衣作時衣分尼薩耆波逸提尼薩耆波逸
提者是衣應捨波逸提罪應悔過是中犯者
若比丘尼非時衣作時衣分尼薩耆波逸提
隨分時隨得爾所尼薩耆波逸提第二十
一事竟
佛在舍衞國爾時偸蘭難陀比丘尼有弟子
名施越沙善好有功徳偸蘭難陀與是弟子
一割截衣著詣祇洹是比丘尼與跋難陀
知舊相識跋難陀見是比丘尼來於是衣中
心生貪著是比丘尼頭面禮足一面坐跋難
陀言善女汝衣好可愛比丘尼言實好跋
難陀言可以施我比丘尼言我不得與跋難
陀言我當以衣與汝貿比丘尼言不能跋難
陀是大法師辯才能善説法即爲説種種微
妙法令比丘尼生歡喜心持割截衣與跋難
陀跋難陀即與一可可衣比丘尼著是衣入
比丘尼精舍和上尼問言汝衣所在答言與
他貿易爲與誰貿答言與跋難陀和上尼
言跋難陀欺誑誘汝弟子言若誑若誘已與
貿竟和上尼言是衣價大汝今所著者價直
甚少弟子言大價小價我以貿竟和上尼
言可還取來若不得者終身驅汝出是弟
子畏盡形驅出故即往索衣言本衣還我我
還汝衣跋難陀言我已貿竟不還汝衣施
越沙言汝誑我誘我答言若誑若誘我已貿
竟終不相還施越沙言若不還我割截衣者
和上尼盡形驅我答言若驅以不驅我已貿
竟是中有比丘尼少欲知足行頭陀聞是事
心不喜呵責施越沙言云何名比丘尼與比
丘貿衣還悔言我還汝衣汝還我衣種種因
縁呵已向佛廣説佛以是事集二部僧知而
故問施越沙比丘尼汝實作是事不答言實
作世尊佛以種種因縁呵責言云何名比丘
尼與比丘貿衣還悔言我還汝衣汝還我衣
種種因縁呵已語諸比丘以十利故與比丘
尼結戒從今是戒應如是説若比丘尼與比
丘貿衣後到比丘所作是言我還汝衣汝還
我衣尼薩耆波逸提尼薩耆波逸提者是衣
應捨波逸提罪應悔過是中犯者若比丘尼
與比丘貿衣後到比丘所作是言我還汝衣
汝還我衣尼薩耆波逸提若比丘尼後到比
丘所言汝衣還屬汝我衣雖非我許但與我
來突吉羅第二十
二事竟
佛在舍衞國爾時衆多居士居士婦爲偸蘭
難陀比丘尼故各各辦衣價作是言我等以
是衣價買如是如是衣與偸蘭難陀偸蘭難
陀聞已問諸居士實爾不答言實爾問言是
衣何似答言如是如是比丘尼言善好我
等比丘尼貧窮汝等不能常有施心若不能
得各各辦者可共作如是如是一衣與我
諸居士言爾諸居士先所辦衣價更出再三
倍價買衣與比丘尼竟瞋呵責言諸比丘尼
不知時不知量若施者不知量受者應知
量我等先所辦物更再三倍出我等不是失
利供養是難滿難養無厭足人是中有比丘
尼少欲知足行頭陀聞是事心不喜向佛廣
説佛以是事集二部僧知而故問偸蘭難陀
比丘尼汝實作是事不答言實作世尊佛以
種種因縁呵責云何名比丘尼衆多非親里
居士居士婦作同意種種因縁呵已語諸比
丘以十利故與比丘尼結戒從今是戒應如
是説若爲比丘尼故衆多非親里居士居士
婦各各辦衣價作是言我等持是衣價各各
買如是如是衣與某甲比丘尼是比丘尼先
不請後到衆多居士居士婦所作是言汝等
以是衣價共買如是如是一衣與我爲好故
是比丘尼得衣者尼薩耆波夜提爲比丘尼
者爲偸蘭難陀非親里者親里名父母兄弟
乃至七世因縁除是名非親里居士居士婦
者白衣男名居士白衣女名居士婦衣者
白麻衣赤麻衣芻麻衣翅夷羅衣欽婆羅衣
劫貝衣憍施耶衣衣價者金銀車𤦲馬瑙乃
至米穀如是如是衣者如是價如是色如是
量與某甲比丘尼者與偸蘭難陀先不請者
衆多居士居士婦先不言汝有所須來至我
家取同心者信是居士隨我所索不瞋故衆
多居士共買如是如是一衣與我爲好者難
滿難養無厭足故若得是衣尼薩耆波夜提
尼薩耆波夜提者是衣應捨波夜提罪應悔
過是中犯者有三種價色量價者若比
丘尼到衆多居士所言汝等共買一錢直衣
與我若得衣者三種犯尼薩耆波夜提三種
者若言與我一錢直衣若言衆共合若言合
買一衣若不得突吉羅若言二錢三錢乃至
百錢直得衣者三種犯尼薩耆波夜提三種
者若言百錢直若言衆共合若言共買一衣
不得者突吉羅是名價色者若比丘尼語居
士言與我青衣得者三種犯尼薩耆波夜提
三種者若言青若言衆共合若共買一衣不
得者突吉羅黄赤白黒赤麻白麻芻麻翅
夷羅憍施耶衣欽婆羅劫貝衣得衣者三種
犯尼薩耆波夜提三種者若言劫貝若言衆
共合若言共買一衣不得者突吉羅是名色
量者若比丘尼言與我四肘衣得衣者三種
犯尼薩耆波夜提三種者若言與我四肘衣
若言衆共合若言共買一衣不得者突吉羅
若言五肘六肘乃至十八肘衣得衣者三種
犯尼薩耆波夜提三種者若言十八肘若言
衆共合若言共買一衣不得者突吉羅若比
丘尼乞異衣得異衣若乞青衣得黄突吉羅
若乞青得赤白黒白麻赤麻芻麻衣翅夷羅
衣憍施耶衣欽婆羅衣劫貝衣皆突吉羅如
是等索異得異者突吉羅若從親里索若自
恣若不索自與不犯第二十
三事竟
佛在王舍城爾時助調達比丘尼自爲身故
乞金銀諸居士問言汝出家人用金銀爲汝
比丘尼法政應乞羹飯燈燭薪草諸比丘尼
言汝等居士無所知若乞飮食燈燭薪草者
乞名雖多所得利少若乞金銀者乞名少所
得利多諸居士瞋呵責言諸比丘尼自言善
好有功徳自爲乞金銀如王夫人大臣婦是
中有比丘尼少欲知足行頭陀聞是事心不
喜種種因縁呵責言云何名比丘尼從居士
自爲乞金銀種種因縁呵已向佛廣説佛以
是事集二部僧知而故問助調達比丘尼言
汝實作是事不答言實作世尊佛以種種
因縁呵責言云何名比丘尼自爲身乞金
銀種種因縁呵已語諸比丘以十利故與比
丘尼結戒從今是戒應如是説若比丘尼自
爲身乞金銀者尼薩耆波夜提尼薩耆波夜
提者是金銀應捨波夜提罪應悔過是中犯
者若比丘尼自爲乞金銀得尼薩耆波夜提
隨乞隨得爾所尼薩耆波夜提若爲佛圖乞
若爲僧乞若不乞自與不犯第二十
四事竟
佛在舍衞國爾時有比丘尼名施越多知多
識能多得酥油蜜石蜜有一估客見是比
丘尼即請言若汝所須酥油蜜石蜜者到我
舍取比丘尼即受請有一時施越比丘尼到
估客舍作是言我須酥即與酥便言我不
須酥當與我油復與油又言我須蜜復與
蜜又言我須石蜜復與石蜜又言我不用
石蜜還與我酥估客言善女汝欲覓我何等
過適與是便言不須更與餘者又言不須
汝謂我獨施汝耶多人待我以汝故妨爾所
人諸居士聞是事呵責言諸比丘尼自言善
好有功徳乞是適與便言不須如王夫人大
臣婦是中有比丘尼少欲知足行頭陀聞是
事心不喜種種因縁呵責言云何名比丘尼
乞是適與便言我不須更索餘物種種因縁
呵已向佛廣説佛以是事集二部僧知而故
問施越比丘尼汝實作是事不答言實作世
尊佛以種種因縁呵責言云何名比丘尼乞
是與是便言不須更索餘物種種因縁呵已
語諸比丘以十利故與比丘尼結戒從今是
戒應如是説若比丘尼乞是已更索餘者尼
薩耆波夜提尼薩耆波夜提者是物應捨波
夜提罪應悔過是中犯者若比丘尼乞酥適
與酥便言不須酥我須油蜜石蜜尼薩耆波
夜提若乞油與油便言我不須油與我蜜石
蜜酥尼薩耆波夜提若比丘尼乞蜜與蜜便
言我不須蜜與我石蜜酥油尼薩耆波夜提
若比丘尼乞石蜜與石蜜便言我不須石
蜜與我酥油蜜尼薩耆波夜提所乞者未
受更取餘者尼薩耆波夜提第二十
五事竟
佛在舍衞國爾時諸比丘尼乞財物欲作尼
僧坊諸居士問言汝用作何等答言作比丘
尼僧坊有信婆羅門居士多與財物是比丘
尼得財物已値世飢儉比丘尼作是思惟今
時儉世宜自活命若我活者後當作比丘尼
僧坊即於儉世食是物盡飢儉世過豐樂時
至諸比丘尼復行乞物欲作僧坊諸居士問
言用作何等答言作比丘尼僧坊諸居士
言我等先所施物今何所在答言我先乞財
物已値世飢儉我等作是思惟如今飢儉宜
自活命我若活者後當作僧坊我等飢儉時
食此物盡諸居士呵責言諸比丘尼自言善
好有功徳爲異事乞作異事用如王夫人大
臣婦是中有比丘尼少欲知足行頭陀聞是
事心不喜種種因縁呵責云何名比丘尼異
乞異用種種因縁呵已向佛廣説佛以是事
集二部僧知而故問是比丘尼汝實作是事
不答言實作世尊佛以種種因縁呵責言云
何名比丘尼異乞異用種種因縁呵已語諸
比丘以十利故與比丘尼結戒從今是戒應
如是説若比丘尼爲僧事乞作餘事用尼薩
耆波夜提尼薩耆波夜提者是物應捨波夜
提罪應悔過是中犯者若比丘尼爲僧事乞
作餘事用隨用隨得爾所尼薩耆波夜提
第二十
六事竟
佛在舍衞國爾時諸比丘尼行乞財物欲自
作房諸居士問言用作何等答言欲自作
房有婆羅門居士信者多與財物諸比丘尼
得財物已値世飢儉作是思惟今世飢儉宜
自活命若我活者後當作房即於儉世食是
物盡飢儉世過豐樂時至諸比丘尼復行欲
乞自作房諸居士問言欲作何等答言欲自
作房舍居士言我先所與財物今何所在答
言我等先得財物於飢儉世作是思惟如今
儉世宜自活命若我等活者後當起房舍我
等於飢儉時食此物盡諸居士呵責言諸比
丘尼自言善好有功徳自爲是事乞作餘事
用如王夫人大臣婦是中有比丘尼少欲知
足行頭陀聞是事心不喜種種因縁呵責言
云何名比丘尼異乞異用如王夫人大臣婦
種種因縁呵已向佛廣説佛以是事集二部
僧知而故問是比丘尼汝實作是事不答言
實作世尊佛以種種因縁呵責言云何名比
丘尼異乞異用種種因縁呵已語諸比丘以
十利故與比丘尼結戒從今是戒應如是説
若比丘尼自爲是事乞作餘事用尼薩耆波
夜提尼薩耆波夜提者是物應捨波夜提罪
應悔過是中犯者若比丘尼自爲是事乞作
餘事用尼薩耆波夜提隨用時隨得尼薩耆
波夜提第二十
七事竟
十誦尼律卷第四十三

十誦律卷第四十四第七誦之三
　後秦北印度三藏弗若多羅共羅什譯　
尼律第三三十捨墮
法之一
佛在舍衞國爾時諸比丘尼行乞欲爲多
人作房舍諸居士問言欲作何等答言爲多
人起房舍諸婆羅門居士有信者多與財物
比丘尼得財物已値世飢儉作是思惟今世
飢儉宜自活命若我活者後當爲多人作房
即於儉世食是物盡飢儉世過豐樂時到諸
比丘尼復行乞財物諸居士問言欲作何等
答言欲作多人房舍諸居士言我等先所施
物今何所在答言我等先所乞財物已値世
飢儉作是思惟如今飢儉時宜自活命若我
活者後當作多人房舍我等於飢儉時食是
物盡諸居士呵責言諸比丘尼自言善好有
功徳異乞異用如王夫人大臣婦是中有比
丘尼少欲知足行頭陀聞是事心不喜種種
因縁呵責言云何名比丘尼異乞異用種種
因縁呵已向佛廣説佛以是事集二部僧知
而故問是比丘尼汝實作是事不答言實作
世尊佛以種種因縁呵責是比丘尼云何名
比丘尼異乞異用種種因縁呵已語諸比丘
以十利故與比丘尼結戒從今是戒應如是
説若比丘尼爲多人是事乞作餘事用尼薩
耆波夜提尼薩耆波夜提者是物應捨波
夜提罪應悔過是中犯者若比丘尼爲多人
是事乞作餘事用尼薩耆波夜提隨用時隨
得爾所尼薩耆波夜提二十八
事竟
佛在舍衞國爾時有比丘尼名達摩提那於
冬八夜寒風破竹時著單薄衣行乞食有估
客見是比丘尼往語諸鬪將言汝得富樂皆
由達摩提那比丘尼因縁汝等不能各各與
比丘尼作厚衣耶是比丘尼今冬八夜寒風
破竹時著單衣行乞食汝等若不能各各作
一衣與者當共合作一衣與估客令其發憍
慢心故皆言當共作與即喚比丘尼言汝須
何衣隨汝意與是比丘尼言我須五百錢直
衣時諸鬪將隨意買與是比丘尼著貴價衣
行乞食諸居士呵責言諸比丘尼自言善好
有功徳著貴價衣行乞食如王夫人大臣婦
是中有比丘尼少欲知足行頭陀聞是事心
不喜呵責言云何名比丘尼著貴價衣行乞
食種種因縁呵已向佛廣説佛以是事集二
部僧知而故問達摩提那比丘尼汝實作是
事不答言實作世尊佛以種種因縁呵責云
何名比丘尼著貴價衣行乞食種種因縁呵
已語諸比丘以十利故與比丘尼結戒從
今是戒應如是説若比丘尼欲乞重衣乃至
直四錢應乞若過是乞者尼薩耆波夜提錢
者謂大錢乃至直十六小錢尼薩耆波夜提
者是衣應捨波夜提罪應悔過是中犯者
若比丘尼乞過四錢重衣尼薩耆波夜提隨
乞隨得爾所尼薩耆波夜提二十九
事竟
佛在舍衞國爾時冬寒過至熱時達摩提那
比丘尼著重衣頭面流汗眼闇而行乞食
有一估客見已即往語諸鬪將言聚落主汝
等得富樂者皆由達摩提那比丘尼因縁汝
等不能各各與作輕衣耶是比丘尼今熱時
著重衣頭面流汗眼闇而行乞食汝等若不
能各各作輕衣與者當共合作一衣與估客
令諸鬪將發憍慢心皆言當共作與即喚比
丘尼來問言汝須何衣隨汝意與答言我須
二百五十錢直衣時諸鬪將隨意買與是比
丘尼著是衣行乞食諸居士呵責言諸比丘
尼自言善好有功徳著貴價輕衣行乞食如
王夫人大臣婦是中有比丘尼少欲知足行
頭陀聞是事心不喜種種因縁呵責言云何
名比丘尼著貴價輕衣行乞食種種因縁呵
已向佛廣説佛以是事集二部僧知而故問
是比丘尼汝實作是事不答言實作世尊佛
以種種因縁呵責言云何名比丘尼著貴價
輕衣行乞食種種因縁呵已語諸比丘以十
利故與比丘尼結戒從今是戒應如是説若
比丘尼欲乞輕衣應乃至直二錢半過是乞
者尼薩耆波夜提錢者謂大錢乃至直十六
小錢尼薩耆波夜提者是衣應捨波夜提罪
應悔過是中犯者若比丘尼乞過二錢半輕
衣尼薩耆波夜提隨乞隨得爾所尼薩耆波
夜提三十
事竟
百七十八單波夜提法前七十一與大僧同故
不出從此第七十二戒
已下一百七戒不
同比丘故別明之
初食蒜戒
佛在舍衞國爾時有守蒜園人名阿耆達多
是人蒜菜茂盛請諸比丘尼言須蒜者來取
時式叉摩尼沙彌尼一年來拔蒜至二三年
蒜園不成即捨蒜園去不能復種更有居士
於故處種蒜諸式叉摩尼沙彌尼以本意故
復來拔蒜是園主作是念誰偸我蒜我當伺
捕是居士即於屏處伺看見諸式叉摩尼沙
彌尼拔蒜居士言莫取我蒜答言舍衞城阿
耆達多居士請我取蒜何豫汝事是居士
言本田主以汝等因縁故捨田而去今我於
中種蒜汝等莫取諸式叉摩尼沙彌尼羞作
是言我等不知自今以後不敢復取諸居士
瞋呵責言諸比丘尼自言善好有功徳噉
蒜如白衣女是中有比丘尼少欲知足行頭
陀聞是事心不喜種種因縁呵責言云何名
比丘尼噉蒜如白衣女種種因縁呵已向佛
廣説佛以是事集二部僧知而故問是比丘
尼汝實作是事不答言實作世尊佛以種
種因縁呵責言云何名比丘尼噉蒜如白衣
女種種因縁呵已語諸比丘以十利故與比
丘尼結戒從今是戒應如是説若比丘尼噉
生蒜熟蒜波夜提波夜提者燒煮覆障若不
悔過能障礙道是中犯者若比丘尼噉生蒜
波夜提噉熟蒜波夜提若噉蒜子波夜提若
噉莖葉波夜提若噉蒜皮蒜鬚突吉羅若治
病若塗瘡不犯七十二
事竟
佛在舍衞國爾時偸蘭難陀比丘尼使人剃
大小便處毛諸比丘尼問言汝作何等答言
剃大小便處毛爲好故是中有比丘尼少欲
知足行頭陀聞是事心不喜種種因縁呵責
言云何名比丘尼使人剃大小便處毛種種
因縁呵已向佛廣説佛以是事集二部僧知
而故問偸蘭難陀汝實作是事不答言實作
世尊佛以種種因縁呵責言云何名比丘尼
使人剃大小便處毛種種因縁呵已語諸比
丘以十利故與比丘尼結戒從今是戒應如
是説若比丘尼剃大小便處毛波夜提波夜
提者燒煮覆障若不悔過能障礙道是中犯
者若比丘尼剃大便處毛波夜提剃小便處
毛波夜提除二處剃餘處毛突吉羅七十三
事竟
佛在舍衞國爾時偸蘭難陀比丘尼以指
刺女根中諸比丘尼問言汝作何等答言
受細滑故是中有比丘尼少欲知足行頭陀
聞是事心不喜呵責言云何名比丘尼以指
刺女根中受細滑故種種因縁呵已向佛廣
説佛以是事集二部僧知而故問偸蘭難陀
汝實作是事不答言實作世尊佛以種種因
縁呵責云何名比丘尼以指刺女根中爲細
滑故種種因縁呵已語諸比丘以十利故與
比丘尼結戒從今是戒應如是説若比丘尼
以指刺女根中波夜提波夜提者燒煮覆障
若不悔過能障礙道是中犯者若比丘尼以
指刺女根中波夜提隨著隨得爾所波夜提
一時有比丘尼久不洗女根故臭爛諸比丘
尼以是事白佛佛以是事集二部僧讃戒讃
持戒讃戒讃持戒已語諸比丘從今是戒應
如是説若比丘尼以指刺女根中除洗時波
夜提是中犯者若比丘尼不洗以指刺女根
中波夜提隨著隨得爾所波夜提又比丘尼
洗因縁故以指深刺女根中諸比丘尼以是
事白佛佛以是事集二部僧語諸比丘從今
是戒應如是説若比丘尼洗時以指刺女根
中過二指節波夜提是中犯者若比丘尼以
指刺女根中洗時過二指節波夜提隨著隨
得爾所波夜提七十
四竟
佛在舍衞國爾時偸蘭難陀比丘尼以掌拍
女根諸比丘尼問言汝作何等答言欲使肥
好是中有比丘尼少欲知足行頭陀聞是事
心不喜種種因縁呵責言云何名比丘尼以
手掌拍女根欲使肥好種種因縁呵已向佛
廣説佛以是事集二部僧知而故問偸蘭難
陀汝實作是事不答言實作世尊佛以種種
因縁呵責云何名比丘尼以手掌拍女根欲
使肥好種種因縁呵已語諸比丘以十利故
與比丘尼結戒從今是戒應如是説若比丘
尼以掌拍女根波夜提掌者有二種手掌脚
掌波夜提者燒煮覆障若不悔過能障礙道
是中犯者若比丘尼以手掌拍女根波夜提
若以脚掌拍亦波夜提除手脚掌以餘物拍
突吉羅七十
五竟
佛在舍衞國爾時有二比丘尼一名羅吒二
名波羅吒本出貴家是二比丘尼早起行至
諸親里知識檀越家得好飮食噉皆言不美
問言誰作此食主人答言厨士所作比丘尼
言何以作無氣味食主人問言汝能作不比
丘尼言能若有好日欲作節會若欲詣水
上便來語我我當爲汝作飮食後時主人好
日至欲入園中便喚比丘尼是比丘尼來
爲作飮食是家中有客作食人護厨到門下
立見有熟食來出問言誰煮是食主人答
言有二比丘尼一名羅吒二名波羅吒煮
是食客作食人瞋言是失比丘尼法燒比丘
尼法奪我生活業是中有比丘尼少欲知足
行頭陀聞是事心不喜向佛廣説佛以是事
集二部僧知而故問二比丘尼汝實作是事
不答言實作世尊佛以種種因縁呵責言云
何名比丘尼煮生物作食種種因縁呵已語
諸比丘以十利故與比丘尼結戒從今是戒
應如是説若比丘尼煮生物作食波夜提波
夜提者燒煮覆障若不悔過能障礙道是中
犯者若比丘尼煮生物作食波夜提隨煮隨
得爾所波夜提不犯者若重煮若有急因
縁以火淨煮者不犯七十六
事竟
佛在舍衞國爾時有一居士以無常因縁故
失財物田宅家人死盡唯有夫婦二人居士
作是念諸福徳樂人無衰惱者無過沙門釋
子我何不詣彼求出家夫即詣祇洹作比
丘婦詣王園精舍作比丘尼是比丘得食時
持食詣比丘尼精舍是比丘尼先爲辦盤醤
菜果蓏待比丘來時此比丘持食詣比丘
尼精舍坐食此比丘尼起與醤菜並説本居
家中時事比丘瞋不忍故即以手中飯擲比
丘尼面比丘尼瞋故以熱羹澆比丘頭不
淨可羞是中有比丘尼少欲知足行頭陀聞
是事心不喜呵責言云何名比丘尼比丘食
時在前立侍種種因縁呵已向佛廣説佛以
是事集二部僧知而故問是比丘尼汝實作
是事不答言實作世尊佛以種種因縁呵責
云何名比丘尼比丘食時在前立侍種種因
縁呵已語諸比丘以十利故與比丘尼結戒
從今是戒應如是説若比丘尼比丘食時在
前立侍波夜提波夜提者燒煮覆障若不
悔過能障礙道是中犯者若比丘尼比丘食
時在前立侍波夜提隨立隨得爾所波夜提
若與比丘食已還坐若餘處去不犯七十七
事竟
佛在舍衞國爾時偸蘭難陀比丘尼擲大小
便牆外是僧坊近大巷時波斯匿王大臣名
摩尼著淨衣服從是巷過屎墮頭上是大臣
爾時爲王所責有知相婆羅門隨大臣後行
婆羅門言汝疾洗頭還到王所此是吉相必
得大利大臣即洗頭詣王所王歡喜還復本
職諸比丘尼聞偸蘭難陀比丘尼以屎尿擲
牆外墮波斯匿王大臣頭上汚大臣頭故
王與本職是摩尼大臣兇惡無慈知當與我
等作何苦惱事以是思惟怖畏故除老病比
丘尼餘皆走去爾時摩尼大臣作是念我得
本職者皆由比丘尼僧房因縁故我當往安
慰諸比丘尼是摩尼大臣即往比丘尼僧房
見諸比丘尼少問諸老病比丘尼言是中比
丘尼僧何以故少比丘尼言汝不知耶答言
不知比丘尼言偸蘭難陀比丘尼以屎尿
擲牆外波斯匿王大臣摩尼從此巷過墮其
頭上王與本職是人兇惡無慈諸比丘尼作
是思惟知當與我等作何等苦惱事如是思
惟怖畏故諸比丘尼皆悉走去我等老病無
力故不能去是大臣言波斯匿王大臣摩尼
者即我身是汝等莫怖畏我與汝等飮食薪
草燈燭衣服及無畏施是中有比丘尼少
欲知足行頭陀聞是事心不喜種種因縁呵
責言云何名比丘尼以屎尿擲牆外種種
因縁呵已向佛廣説佛以是事集二部僧知
而故問偸蘭難陀比丘尼汝實作是事不答
言實作世尊佛以種種因縁呵責言云何名
比丘尼以屎尿擲牆外種種因縁呵已語諸
比丘以十利故與比丘尼結戒從今是戒應
如是説若比丘尼以屎尿擲牆外波夜提波
夜提者燒煮覆障若不悔過能障礙道是中
犯者若比丘尼以屎尿擲牆外波夜提隨擲
隨得爾所波夜提若二比丘尼共大小便一
器中一人擧授一人擲牆外擧者突吉羅擲
者波夜提若比丘尼若以手擲波夜提若以
草土裏擲牆外者突吉羅七十八
事竟
佛在舍衞國爾時王園精舍比丘尼僧房門
前有好生草多有雜人在中集坐看諸比丘
尼出入時形相輕笑言汝看是比丘尼睞眼
是眼爛是短鼻是癭是白是黒是好是醜諸
比丘尼聞是語心不喜作是念諸人集此中
者皆由生草茂盛好故若無草者不於中住
諸比丘尼集諸屎尿棄著草上草即臭爛乾
死諸居士呵責言諸比丘尼不吉弊女餘無
屏厠耶於此淨茂草處著大小便是中有比
丘尼少欲知足行頭陀聞是事心不喜向佛
廣説佛以是事集二部僧知而故問是比丘
尼汝等實作是事不答言實作世尊佛以種
種因縁呵責言云何名比丘尼棄屎尿生草
上種種因縁呵已語諸比丘以十利故與比
丘尼結戒從今是戒應如是説若比丘尼棄
屎尿著生草上波夜提波夜提者燒煮覆
障若不悔過能障礙道是中犯者若比丘尼
棄屎尿生草上波夜提隨棄隨得爾所波夜
提七十九
事竟
佛在王舍城爾時助調達比丘尼獨與六群
比丘屏處共立共語是中有比丘尼少欲知
足行頭陀聞是事心不喜種因縁呵責云何
名比丘尼獨與一比丘屏處共立共語種種
因縁呵已向佛廣説佛以是事集二部僧知
而故問助調達比丘尼汝實作是事不答言
實作世尊佛以種種因縁呵責言云何名比
丘尼獨與一比丘屏處共立共語種種因縁
呵已語諸比丘以十利故與比丘尼結戒從
今是戒應如是説若比丘尼獨與一比丘屏
處共立共語波夜提獨者一比丘尼一比丘
更無第三人屏處者若壁障若衣障籬障共
立者可疑處共語者可疑處波夜提者燒
煮覆障若不悔過能障礙道是中犯者若比
丘尼獨與一比丘屏處共立共語波夜提隨
共立共語隨得爾所波夜提八十
竟
佛在王舍城爾時助調達比丘尼獨與六群
比丘露地共立共語是中有比丘尼少欲知
足行頭陀聞是事心不喜種種因縁呵責言
云何名比丘尼獨與一比丘露地共立共語
種種因縁呵已向佛廣説佛以是事集二部
僧知而故問助調達比丘尼汝實作是事不
答言實作世尊佛以種種因縁呵責云何名
比丘尼獨與一比丘露地共立共語種種因
縁呵已語諸比丘以十利故與比丘尼結戒
從今是戒應如是説若比丘尼獨與一比丘
露地共立共語波夜提獨者一比丘尼一比
丘更無第三人露地者無壁障無衣障無籬
障共立者可疑處共語者可疑處波夜提
者燒煮覆障若不悔過能障礙道是中犯者
若比丘尼獨與一比丘露地共立共語波夜
提隨共立共語隨得爾所波夜提八十一
竟
佛在王舍城爾時助調達比丘尼獨與一白
衣男子屏處共立共語是中有比丘尼少欲
知足行頭陀聞是事心不喜種種因縁呵責
言云何名比丘尼獨與一白衣男子屏處共
立共語種種因縁呵已向佛廣説佛以是事
集二部僧知而故問助調達比丘尼汝實作
是事不答言實作世尊佛以種種因縁呵責
云何名比丘尼獨與一白衣男子屏處共立
共語種種因縁呵已語諸比丘以十利故與
比丘尼結戒從今是戒應如是説若比丘尼
獨與一白衣男子屏處共立共語波夜提獨
者一比丘尼一白衣男子更無第三人屏處
者若壁障若籬障若衣障共立者可疑處共
語者可疑處波夜提者燒煮覆障若不悔過
能障礙道是中犯者若比丘尼獨與一白衣
男子屏處共立共語波夜提隨共立共語隨
得爾所波夜提八十
二竟
佛在王舍城爾時助調達比丘尼獨與一白
衣男子露地共立共語諸居士呵責言看此
等爲是婦爲是私通是中有比丘尼少欲知
足行頭陀聞是事心不喜種種因縁呵責云
何名比丘尼獨與一白衣男子露地共立共
語種種因縁呵已向佛廣説佛以是事集二
部僧知而故問助調達比丘尼汝實作是事
不答言實作世尊佛以種種因縁呵責言云
何名比丘尼獨與一白衣男子露地共立共
語種種因縁呵已語諸比丘以十利故與比
丘尼結戒從今是戒應如是説若比丘尼獨
與一白衣男子露地共立共語波夜提共立
者可疑處共語者可疑處波夜提者燒煮
覆障若不悔過能障礙道是中犯者若比丘
尼獨與一白衣男子露地共立共語波夜提
隨共立共語隨得爾所波夜提八十
三竟
佛在舍衞國爾時王園比丘尼僧坊中有
客作人日暮雨墮故入助調達比丘尼房中
時助調達比丘尼有大式叉摩尼是客作人
先不與期夜中摩觸式叉摩尼式叉摩尼大
喚多比丘尼集問言何故式叉摩尼言然
燈問言何故但然燈來即然燈來見偸蘭難
陀比丘尼於闇中共男子坐是中有比丘尼
少欲知足行頭陀聞是事心不喜種種因縁
呵責云何名比丘尼闇中無燈共男子坐種
種因縁呵責已向佛廣説佛以是事集二部
僧知而故問汝實作是事不答言實作世
尊佛以種種因縁呵責言云何名比丘尼闇
中無燈共白衣男子坐種種因縁呵已語諸
比丘以十利故與比丘尼結戒從今是戒應
如是説若比丘尼闇中無燈與男子共立共
坐波夜提波夜提者燒煮覆障若不悔過能
障礙道是中犯者若比丘尼闇中無燈與男
子共立共坐波夜提隨共立共坐隨得爾所
波夜提八十四
事竟
佛在舍衞國爾時偸蘭難陀比丘尼以樹膠
作男根繋著脚跟後著女根中爾時失火燒
比丘尼房舍偸蘭難陀比丘尼忘不解却走
出房外語諸居士言是中失火以水澆滅有
一估客見偸蘭難陀有如是事語餘人言汝
等看是比丘尼有如是好莊嚴具是中有比
丘尼少欲知足行頭陀聞是事心不喜種
種因縁呵責已向佛廣説佛以是事集二部
僧知而故問汝實作是事不答言實作世
尊佛以種種因縁呵責言云何名比丘尼作
男根著女根中種種因縁呵已語諸比丘以
十利故與比丘尼結戒從今是戒應如是説
若比丘尼作男根著女根中波夜提波夜提
者燒煮覆障若不悔過能障礙道是中犯者
若比丘尼以樹膠作男根著女根中波夜提
若韋嚢若脚指若肉臠若藕根若蘿蔔根若
蕪菁根若瓜若瓠若梨著女根中皆波夜
提作時突吉羅若著他比丘尼女根中突
吉羅八十五
事竟
佛在舍衞國爾時偸蘭難陀比丘尼惡性喜
瞋諸善比丘尼善比丘尼不喜共住誑一無
智比丘尼言汝來共我住諸所須物我當與
汝是比丘尼答言可爾偸蘭難陀比丘尼喜
出入他家多知多識天雨墮時早起至他家
從一家復至一家日沒時衣被皆濕如阿
羅羅鳥還入房舍作是言我脚痛𨄔痛脇
痛背痛無智比丘尼言汝從何來答曰我
從某家出復到某家曰汝爲佛事爲僧事
耶答言不爲若不爲佛事僧事何以雨中去
諸白衣多事尚不於雨中出行汝不善汝何
以於雨中去偸蘭難陀比丘尼言汝是我和
上阿闍梨耶何以教我我前喚汝時欲使汝
教我耶汝遠出去是比丘尼老病無力偸
蘭難陀比丘尼強拽出垂死是中有比丘尼
少欲知足行頭陀聞是事心不喜種種因縁
呵責云何名比丘尼自喚他比丘尼言善女
來共我住諸所須物我當與汝後瞋拽出種
種因縁呵已向佛廣説佛以是事集二部僧
知而故問偸蘭難陀比丘尼汝實作是事不
答言實作世尊佛以種種因縁呵責言云何
名比丘尼自喚他比丘尼言善女來共我住
諸所須物我當與汝後瞋拽出種種因縁呵
已語諸比丘以十利故與比丘尼結戒從今
是戒應如是説若比丘尼語比丘尼言善女
來共我房中住後瞋不喜若自拽出若使人
拽出作如是言汝遠滅去莫此中住以是因
縁無異者波夜提波夜提者燒煮覆障若不
悔過能障礙道是中犯者若比丘尼瞋不喜
若自拽若使人拽皆波夜提不能拽出者
突吉羅隨自拽出隨使人拽隨得爾所波夜
提不能出者突吉羅八十六
事竟
佛在王舍城爾時助調達二比丘尼共一床
臥作種種不清淨事是中有比丘尼少欲知
足行頭陀聞是事心不喜種種因縁呵責言
云何名比丘尼二人共一床臥作種種不清
淨事種種因縁呵已向佛廣説佛以是事集
二部僧知而故問助調達比丘尼汝等實
作是事不答言實作世尊佛以種種因縁呵
責言云何名比丘尼二人共一床臥作種
種不清淨事種種因縁呵已語諸比丘以十
利故與比丘尼結戒從今是戒應如是説若
二比丘尼共一床臥波夜提波夜提者燒煮
覆障若不悔過能障礙道是中犯者若二比
丘尼共一床臥波逸提隨共臥隨得爾所波
夜提不犯者若一人臥一人坐不犯八十七
事竟
佛在王舍城爾時助調達二比丘尼共一敷
臥作種種不清淨事是中有比丘尼少欲
知足行頭陀聞是事心不喜種種因縁呵責
言云何名比丘尼共一敷臥種種因縁呵已
向佛廣説佛以此事集二部僧知而故問助
調達比丘尼汝實作是事不答言實作世尊
佛以種種因縁呵責言云何名比丘尼共一
敷臥種種因縁呵已語諸比丘以十利故與
比丘尼結戒從今是戒應如是説若二比丘
尼共一敷臥波夜提波夜提者燒煮覆障若
不悔過能障礙道是中犯者若二比丘尼共
一敷臥波夜提隨共臥隨得爾所波夜提不
犯者若各各有別褥不犯八十八
事竟
佛在王舍城爾時助調達二比丘尼共一衣
覆臥作種種不清淨事是中有比丘尼少
欲知足行頭陀聞是事心不喜種種因縁呵
責言云何名比丘尼二人共一衣覆臥種種
因縁呵已向佛廣説佛以是事集二部僧知
而故問助調達比丘尼汝等實作是事不答
言實作世尊佛以種種因縁呵責言云何名
比丘尼共一衣覆臥種種因縁呵已語諸比
丘以十利故與比丘尼結戒從今是戒應如
是説若二比丘尼共一衣覆臥波夜提波夜
提者燒煮覆障若不悔過能障礙道是中犯
者若二比丘尼共一衣覆臥波夜提隨共臥
隨得爾所波夜提不犯者若各各別有襯身
衣不犯八十九
事竟
佛在王舍城爾時助調達比丘尼入檀越舍
獨與六群比丘共立共語竊語遣共行比丘
尼去是中有比丘尼少欲知足行頭陀聞是
事心不喜種種因縁呵責云何名比丘尼入
白衣舍獨與一比丘共立共語竊語種種因
縁呵已向佛廣説佛以是事集二部僧知而
故問助調達比丘尼汝實作是事不答言實
作世尊佛以種種因縁呵責言云何名比丘
尼入白衣舍獨與一比丘共立共語竊語種
種因縁呵已語諸比丘以十利故與比丘尼
結戒從今是戒應如是説若比丘尼入白衣
舍獨與一比丘共立共語竊語遣共行比丘
尼去求閑便故波夜提波夜提者燒煮覆障
若不悔過能障礙道是中犯者若比丘尼入
白衣舍獨與一比丘共立突吉羅共語突吉
羅共竊語突吉羅求閑便故遣共行比丘尼
離聞處去波逸提不離聞處突吉羅九十
事竟
佛在王舍城爾時助調達比丘尼入白衣舍
獨與白衣男子共立共語竊語遣共行比丘
尼去求閑便故是中有比丘尼少欲知足行
頭陀聞是事心不喜種種因縁呵責言云何
名比丘尼入白衣舍獨與一白衣男子共立
共語共竊語遣共行比丘尼去種種因縁呵
已向佛廣説佛以是事集二部僧知而故問
是比丘尼汝實作是事不答言實作世尊佛
以種種因縁呵責言云何名比丘尼入白衣
舍獨與一白衣男子共立共語共竊語遣
共行比丘尼去種種因縁呵已語諸比丘以
十利故與比丘尼結戒從今是戒應如是説
若比丘尼入白衣舍獨與一白衣男子共立
共語竊語遣共行比丘尼去求獨語故波夜
提波夜提者燒煮覆障若不悔過能障礙道
是中犯者若比丘尼入白衣舍獨與一男子
共立突吉羅共語突吉羅共竊語突吉羅求
獨語故遣共行比丘尼離聞處去波夜提不
離聞處突吉羅九十一
事竟
佛在舍衞國爾時迦羅比丘尼本是外道共
諸比丘尼鬪諍相瞋自打身啼是中有比丘
尼少欲知足行頭陀聞是事心不喜種種因
縁呵責言云何名比丘尼共比丘尼鬪諍相
瞋自打身啼種種因縁呵已向佛廣説佛以
是事集二部僧知而故問迦羅比丘尼汝實
作是事不答言實作世尊佛以種種因縁呵
責云何名比丘尼共比丘尼鬪諍相瞋自打
身啼種種因縁呵已語諸比丘以十利故
與比丘尼結戒從今是戒應如是説若比
丘尼共比丘尼鬪諍相瞋自打身啼者波
夜提波夜提者燒煮覆障若不悔過能障礙
道是中犯者若比丘尼共諸比丘尼鬪諍相
瞋自打身啼波夜提若自打身不啼得突吉
羅隨打身啼隨得爾所波夜提九十二
事竟
佛在舍衞國爾時迦羅比丘尼本是外道
共諸比丘尼鬪諍時自作法呪泥犁呪若汝
謗我是事者令汝不得四念處四正勤四如
意足五根五力七覺八道令汝世世墮地獄
畜生餓鬼若我有是事者令我不得四念處
四正勤四如意足五根五力七覺八道當世
世隨地獄畜生餓鬼是中有比丘尼少欲知
足行頭陀聞是事心不喜種種因縁呵責言
云何名比丘尼共比丘尼鬪諍時作法呪泥
犁呪種種因縁呵已向佛廣説佛以是事集
二部僧知而故問迦羅比丘尼汝實作是事
不答言實作世尊佛以種種因縁呵責言
云何名比丘尼共比丘尼鬪諍時作法呪泥
犁呪種種因縁呵已語諸比丘以十利故與
比丘尼結戒從今是戒應如是説若比丘尼
共比丘尼鬪諍時作法呪泥犁呪波夜提波
夜提者燒煮覆障若不悔過能障礙道是中
犯者若比丘尼共比丘尼鬪諍時作法呪泥
犁咒作是言若汝以是事謗我者令汝不得
四念處波夜提不得四正勤四如意足五根
五力七覺八道皆波夜提若言汝當世世墮
地獄波夜提墮畜生餓鬼皆波夜提若言我
有是事者令我不得四念處四正勤四如意足
五根五力七覺八道皆波夜提若言我世世
墮地獄畜生餓鬼皆波夜提隨作是語隨得
爾所波夜提九十三
事竟
佛在舍衞國爾時偸蘭難陀比丘尼有共行
弟子名施越沙善好樂持戒喜忘師教令擧
物時著異處餘處求須是物時覓不能得
又時偸蘭難陀比丘尼從聚落還弟子施越
沙往迎欲代持衣鉢却身不與施越沙即
瞋語諸比丘尼言我不偸奪和上尼不信
我諸比丘尼言云何不信師行來還我於道
中迎欲代持鉢却身不與我欲代持衣又却
身不與諸比丘尼往語偸蘭難陀比丘尼言
汝弟子善好持戒何故不信答言我云何不
信諸比丘尼言汝弟子欲代汝持鉢汝却
身不與欲代汝持衣又却身不與偸蘭難陀
比丘尼言我非不信是人憙忘擧物異處便
餘處覓若須物時覓不能得是故不與是中
有比丘尼少欲知足行頭陀聞是事心不喜
種種因縁呵責言云何名比丘尼不審諦看
物便嫌恨種種因縁呵已向佛廣説佛以是
事集二部僧知而故問施越沙比丘尼汝實
作是事不答言實作世尊佛以種種因縁呵
責言云何名比丘尼不審諦看物便嫌恨
種種因縁呵已語諸比丘以十利故與比丘
尼結戒從今是戒應如是説若比丘尼不審
諦看物便嫌恨波夜提波夜提者燒煮覆障
若不悔過能障礙道是中犯者若比丘尼不
審諦看物便嫌恨波夜提隨嫌恨隨得爾所
波夜提九十四
事竟
佛在王舍城與多比丘僧王舍城安居舍利
弗目連阿那律難提金毘羅等是諸大弟子
皆共佛安居爾時諸比丘尼夏中遊行到他
國土行時殺諸生草小蟲諸居士瞋呵責言
佛與大衆舍利弗目連阿那律難提金毘羅
等王舍城安居是諸比丘尼自言善好有功
徳夏中遊行諸國殺諸生草小蟲是中有比
丘尼少欲知足行頭陀聞是事心不喜種種
因縁呵責言云何名比丘尼夏中遊行諸國
殺諸生草小蟲種種因縁呵已向佛廣説佛
以是事集二部僧知而故問諸比丘尼汝實
作是事不答言實作世尊佛以種種因縁
呵責言云何名比丘尼夏中遊行諸國殺諸
生草小蟲佛以種種因縁呵已語諸比丘以
十利故與比丘尼結戒從今是戒應如是説
若比丘尼夏中無因縁遊行他國波夜提波
夜提者燒煮覆障若不悔過能障礙道是中
犯者若比丘尼夏中無因縁遊行他國波夜
提隨遊行隨得爾所波夜提九十五
事竟
佛在王舍城自恣竟二月遊行他國舍利弗
目連阿那律難提金毘羅等諸大弟子皆從
佛遊行他國是諸比丘尼住不去諸居士呵
責言佛在王舍城自恣竟二月遊行他國
與大弟子舍利弗目連阿那律難提金毘羅等
遊行諸比丘尼不去不善小女不欲出是房
舍是中有比丘尼少欲知足行頭陀聞是事
心不喜向佛廣説佛以是事集二部僧知而
故問諸比丘尼汝等實爾不答言實爾世尊
佛以種種因縁呵責言云何名比丘尼自
恣竟不遊行餘處一宿種種因縁呵已語諸
比丘以十利故與比丘尼結戒從今是戒應
如是説若比丘尼自恣竟不遊行餘處一宿
波夜提波夜提者燒煮覆障若不悔過能障
礙道是中犯者若比丘尼自恣竟不遊行餘
處一宿波夜提隨不去隨得爾所波夜提九十
六事
竟
十誦尼律卷第四十四

十誦律卷第四十五第七誦之四
　後秦北印度三藏弗若多羅共羅什譯　
尼律第四百七十八單提之二
佛在舍衞國爾時憍薩羅國主波斯匿王
有小國反王集四種兵象兵馬兵車兵歩兵
集四種兵已王自往伐諸比丘尼從憍薩
羅國遊行向舍衞國道中見是軍是比丘尼
衆中有長老知法比丘尼言我等小避諸年
少比丘尼言何故避去波斯匿王信佛法王
子祇陀居士給孤獨尼師達多富羅那等皆
信佛法誰能遮我等者但當直去語已直去
爲前軍人所剥脱裸形諸比丘尼白王言前
行軍人剥脱我等王言此兵衆我悉供給聚
落金銀廩賞爾乃鬪耳今奪汝衣不可還得
今國土内有兵衆汝等何以遊行若佛聞者
必當與汝結戒國内疑處畏處不應遊行是
中有比丘尼少欲知足行頭陀聞是事心不
喜向佛廣説佛以是事集二部僧知而故
問諸比丘尼汝實作是事不答言實作世尊
佛以種種因縁呵責言云何名比丘尼國内
疑處畏處遊行種種因縁呵已語諸比丘以
十利故與比丘尼結戒從今是戒應如是説
若比丘尼國内疑處畏處遊行波逸提波逸
提者燒煮覆障若不悔過能障礙道是中犯
者若比丘尼國内疑處畏處遊行波逸提隨
遊行隨得爾所波逸提九十七
事竟
佛在王舍城爾時阿闍世王國界邊有小國
反集四種兵象兵馬兵車兵歩兵集四種
兵已王自往伐諸比丘尼從跋耆國向王舍
城道中見王軍是中有長老比丘尼知法遙
見軍來言我等避去諸年少不知法比丘尼
言何苦是阿闍世王信佛法阿婆跋陀童子
耆婆童子阿盧耶皆信敬佛法我等但當直
去語已直去爲前行軍人剥脱裸形諸比丘
尼白王言前行軍人剥脱我等王言此諸兵
衆我悉供給聚落金銀廩賞爾乃鬪耳今奪
汝等衣不可還得今國外疑處畏處汝等何
以遊行若佛聞是事必當與汝等結戒諸
比丘尼國外疑處畏處不應遊行是中有比
丘尼少欲知足行頭陀聞是事心不喜向佛
廣説佛以是事集二部僧知而故問諸比丘
尼汝實作是事不答言實作世尊佛以種種
因縁呵責言云何名比丘尼國外疑處畏處
遊行種種因縁呵已語諸比丘以十利故與
比丘尼結戒從今是戒應如是説若比丘尼
國外疑處畏處遊行波逸提波逸提者燒煮
覆障若不悔過能障礙道是中犯者若比丘
尼國外疑處畏處遊行波逸提隨遊行隨得
爾所波逸提九十八
事竟
佛在舍衞國爾時迦羅比丘尼本是外道喜
行遊觀是比丘尼早起到天祠中伎樂舍論
法舍出家舍看畫彩舍諸居士呵責言諸比
丘尼自言善好有功徳故往看畫舍如外道
女是中有比丘尼少欲知足行頭陀聞是事
心不喜向佛廣説佛以是事集二部僧知
而故問迦羅比丘尼汝實作是事不答言實
作世尊佛以種種因縁呵責言云何名比丘
尼故往看畫舍種種因縁呵已語諸比丘以
十利故與比丘尼結戒從今是戒應如是説
若比丘尼故往看畫舍波逸提波逸提者燒
煮覆障若不悔過能障礙道是中犯者若比
丘尼故往看畫舍能得見者波逸提不得見
者突吉羅若從下至高處能得見者波逸提
不得見者突吉羅若從高至下能得見者波
逸提不能得見者突吉羅若不故往道由中
過者不犯九十九
事竟
佛在王舍城爾時助調達比丘尼舊住有善
好比丘尼是客時舊比丘尼往迎與持衣鉢
共相問訊與湯洗足與油塗足與好床榻客
比丘尼言然燈舊比丘尼言欲作何等客比
丘尼言初夜當坐禪誦經唄呪願舊比丘尼
言汝等行路疲極但當臥作是語已即便自
臥客比丘尼作是念我等云何初夜不坐禪
不誦經唄不呪願便臥即然燈坐禪誦經唄
呪願竟欲臥助調達比丘尼聞聲已覺問言
善女汝作何物答言我等坐禪誦經唄
呪願竟欲臥舊比丘尼言諸善女睡無果
無報佛讃不睡眠呵責睡眠今我等覺不臥
不睡眠即展一脚坐善比丘尼思惟我等云
何於燈明中臥舊比丘尼於中夜分坐禪誦
經唄呪願至後夜分便臥客比丘尼作是思
惟我等云何於後夜分臥客比丘尼道路疲
極竟夜不得臥故身體不安是中有比丘尼
少欲知足行頭陀聞是事心不喜呵責言云
何名比丘尼先住者惱後住者種種因縁呵
責已向佛廣説佛以是事集二部僧知而故
問是比丘尼汝實作是事不答言實作世尊
佛以種種因縁呵責言云何名比丘尼先住
惱後住者佛以種種因縁呵已語諸比丘以
十利故與比丘尼結戒從今是戒應如是
説若比丘尼先住惱後住者波逸提波逸
提者燒煮覆障若不悔過能障礙道是中犯
者若比丘尼先住惱後住者波逸提隨惱隨
得爾所波逸提一百
事竟
佛在舍衞國爾時諸善比丘尼是舊助調達
比丘尼是客時舊比丘尼見客比丘尼來出
迎問訊代擔衣鉢與湯洗脚以油塗足與床
臥具舊比丘尼言善女然燈客比丘尼言莫
然燈我道路疲極不得坐禪誦經唄呪願我
等欲臥舊比丘尼思惟我等云何初夜不坐
禪不誦經唄不呪願便臥即起然燈坐禪誦
經唄呪願已欲臥客比丘尼聞是聲覺作是
言善女欲作何等答言我等坐禪竟欲臥客
比丘尼言睡眠無果無報佛讃歎不睡眠法
呵責睡眠我等覺今不睡即然燈坐禪舊比
丘尼思惟我等云何燈明中臥客比丘尼中
夜分坐禪竟至後夜分便臥舊比丘尼思惟
我等云何後夜分臥以是故竟夜不臥身不
安隱是中有比丘尼少欲知足行頭陀聞是
事心不喜種種因縁呵責言云何名比丘尼
後住惱前住者種種因縁呵已向佛廣説佛
以是事集二部僧知而故問客比丘尼汝實
作是事不答言實作世尊佛以種種因縁呵
責言云何名比丘尼後住惱先住比丘尼
種種因縁呵已語諸比丘以十利故與比丘
尼結戒從今是戒應如是説若比丘尼後住
惱前住者波逸提波逸提者燒煮覆障若
不悔過能障礙道是中犯者若比丘尼後
住惱前住者波逸提隨惱隨得爾所波逸提
一百一
事竟
佛在舍衞國爾時偸蘭難陀比丘尼有共活
比丘尼病苦偸蘭難陀比丘尼棄到餘聚落
恐須供給看病人故諸比丘尼往到病比丘
尼所言偸蘭難陀所有作事汝悉與作汝今
病苦云何看汝病比丘尼言偸蘭難陀比
丘尼當能供給我耶恐須看我故棄捨我去
是中有比丘尼少欲知足行頭陀聞是事心
不喜種種因縁呵責言云何名比丘尼共活
比丘尼病苦棄至餘聚落種種因縁呵已向
佛廣説佛以是事集二部僧知而故問偸蘭
難陀汝實作是事不答言實作世尊佛以種
種因縁呵責言云何名比丘尼共活比丘尼
病苦棄至餘聚落種種因縁呵已語諸比丘
以十利故與比丘尼結戒從今是戒應如是
説若比丘尼共活比丘尼病苦不供給波逸
提波逸提者燒煮覆障若不悔過能障礙
道是中犯者若比丘尼共活比丘尼病苦
不供給波逸提隨不供給隨得爾所波逸提
一百二
事竟
佛在舍衞國爾時長老大迦葉中前著衣持
鉢入一居士家爲乞食故時所立處有居士
婦遙見大迦葉即起出迎偸蘭難陀先在其
家遙見大迦葉不起往迎是居士婦以手
接足頭面禮長老摩訶迦葉已洗手取鉢盛
滿飯以羹澆上與大迦葉持去居士婦到偸
蘭難陀所言汝知是長老大迦葉是佛大弟
子天人所敬良祐福田汝若起迎者有何惡
事偸蘭難陀言大迦葉本是外道婆羅門汝
所貴敬非我所尊居士婦瞋呵責言諸比丘
尼自言善好有功徳見比丘來不起如外道
女是中有比丘尼少欲知足行頭陀聞是事
心不喜向佛廣説佛以是事集二部僧知而
故問汝實作是事不答言實作世尊佛以種
種因縁呵責言云何名比丘尼見比丘來不
起種種因縁呵已語諸比丘以十利故與比
丘尼結戒從今是戒應如是説若比丘尼見
比丘來不起波逸提波逸提者燒煮覆障若
不悔過能障礙道是中犯者若比丘尼見比
丘來不起波逸提隨見不起隨得爾所波
逸提一百三
事竟
佛在舍衞國爾時長老迦留陀夷常出入一
家中前著衣持鉢到其舍有比丘尼名痩瞿
曇彌先在是家遙見迦留陀夷來即起出迎
入示坐處共相問訊頭面禮足前叉手立迦
留陀夷爲説法久是比丘尼迷悶眼闇倒地
居士婦即以水灑面還得本心居士婦言汝
何所患苦何所憂愁答言我無病無憂愁但
久立住故迷悶倒地諸比丘尼以是事白佛
佛以是事集二部僧種種因縁讃戒讃持戒
讃戒讃持戒已語諸比丘以十利故與比丘
尼結戒從今是戒應如是説若比丘尼不問
比丘便坐者波逸提波逸提者燒煮覆障若
不悔過能障礙道是中犯者若比丘尼不問
比丘輒坐者波逸提隨不問坐隨得爾所波
逸提一百四
事竟
佛在舍衞國爾時諸比丘尼欲遊行他國白
王言我等欲遊行他國王當爲我約勅諸國
莫令人民遮道惱我王即遣使約勅四方莫
惱諸比丘尼供給所須飮食燈燭諸比丘
尼遊行次到無僧坊聚落至一居士家欲宿
謂居士言汝出舍去我於中宿居士言善
女我在自舍教我何去比丘尼重言汝但出
去汝欲惱我欺我耶汝若不去者我有官力
令汝得惱居士作是思惟諸比丘尼爲王所
護有官力勢或當惱我作是念已怖畏即出
是居士老痩無力於冬寒時出舍垂死諸居
士呵責言云何諸比丘尼自言善好有功徳
不問主人便敷臥處如王夫人大臣婦是中
有比丘尼少欲知足行頭陀聞是事心不喜
向佛廣説佛以是事集二部僧知而故問汝
實作是事不答言實作世尊佛以種種因縁
呵責言云何名比丘尼不問主人便敷臥具
種種因縁呵已語諸比丘以十利故與比丘
尼結戒從今是戒應如是説若比丘尼不問
主人便敷臥具若使人敷波逸提波逸提者
燒煮覆障若不悔過能障礙道是中犯者若
比丘尼不問主人若自敷臥具波逸提若使
人敷波逸提隨不問自敷使人敷隨得爾所
波逸提一百五
事竟
佛在舍衞國爾時諸比丘尼欲共諸比丘等
作是言汝等五歳不依止他我等亦如是汝
等十歳畜弟子我等亦爾有何差別是中有
比丘尼少欲知足行頭陀聞是事心不喜種
種因縁呵責向佛廣説佛以是事集二部僧
知而故問諸比丘尼汝等實作是事不答言
實作世尊佛以種種因縁呵責言云何名比
丘尼輕大衆種種因縁呵已語諸比丘從今
聽諸比丘尼受大戒滿六歳不依止他不滿
六歳依止他十二歳得畜衆以十利故與比
丘尼結戒從今是戒應如是説若比丘尼不
滿十二歳畜衆者波逸提波逸提者燒煮覆
障若不悔過能障礙道是中犯者若比丘尼
不滿十二歳畜衆者波逸提隨畜隨得爾所
波逸提一百六
事竟
佛在舍衞國爾時偸蘭難陀比丘尼滿十二
歳欲畜衆語諸比丘尼我受大戒滿十二歳
今欲畜衆當作何等諸比丘尼以是事白佛
佛言汝等當爲偸蘭難陀比丘尼作畜衆羯
磨若更有如是比丘尼亦應與作畜衆羯磨
畜衆羯磨法者一心和合比丘尼僧偸蘭難
陀比丘尼應從坐起偏袒右肩脱革屣胡跪
合掌作如是言大徳尼僧聽我偸蘭難陀比
丘尼受大戒滿十二歳欲畜衆我今從僧
乞畜衆羯磨僧爲我偸蘭難陀比丘尼作畜
衆羯磨僧憐愍故第二第三亦如是乞爾時
一比丘尼應僧中唱言大徳尼僧聽是偸蘭
難陀比丘尼受大戒滿十二歳欲畜衆是偸
蘭難陀比丘尼從僧乞畜衆羯磨若僧時到
僧忍聽僧今與偸蘭難陀比丘尼作畜衆羯
磨是名白如是白四羯磨僧與偸蘭難陀比
丘尼作畜衆羯磨竟僧忍默然故是事如是
持以十利故與比丘尼結戒從今是戒應如
是説若比丘尼滿十二歳未作畜衆羯磨畜
衆者波逸提波逸提者燒煮覆障若不悔過
能障礙道是中犯者若比丘尼滿十二歳未
作畜衆羯磨畜衆者波逸提隨畜隨得爾所
波逸提一百七
事竟
佛在舍衞國爾時偸蘭難陀比丘尼畜不滿
十二歳已嫁女作衆是中有比丘尼少欲知
足行頭陀聞是事心不喜種種因縁呵責言
云何名比丘尼畜未滿十二歳已嫁女作衆
種種因縁呵已向佛廣説佛以是事集二部
僧知而故問偸蘭難陀比丘尼汝實作是事
不答言實作世尊佛以種種因縁呵責言云
何名比丘尼畜未滿十二歳已嫁女作衆種
種因縁呵已語諸比丘以十利故與比丘
尼結戒從今是戒應如是説若比丘尼畜
未滿十二歳已嫁女作衆波逸提波逸提者
燒煮覆障若不悔過能障礙道是中犯者若
比丘尼畜未滿十二歳已嫁女作衆波逸提
隨畜隨得爾所波逸提一百八
事竟
佛在舍衞國爾時偸蘭難陀比丘尼滿十二
歳已嫁女未作屬和上尼羯磨便畜作衆
是中有比丘尼少欲知足行頭陀聞是事心
不喜種種因縁呵責云何名比丘尼滿十二
歳已嫁女未作屬和上尼羯磨便畜作衆種
種因縁呵已向佛廣説佛以是事集二部僧
知而故問汝實作是事不答言實作世尊佛
以種種因縁呵責言云何名比丘尼滿十一
歳已嫁女未作屬和上尼羯磨便畜作衆種
種因縁呵已語諸比丘以十利故與比丘尼
結戒從今是戒應如是説若比丘尼滿十二
歳已嫁女未作屬和上尼羯磨便畜作衆波
逸提波逸提者燒煮覆障若不悔過能障礙
道是中犯者若比丘尼滿十二歳已嫁女未
作屬和上尼羯磨便畜作衆波逸提隨畜隨
得爾所波逸提一百九
事竟
佛在舍衞國爾時偸蘭難陀比丘尼畜衆
不教誡不爲説法弟子白言和上尼何以
不教化我不爲我説法答言我不教化汝
不爲汝説法弟子以是事向諸比丘尼説諸
比丘尼以是事向佛廣説佛以是事集二部
僧知而故問偸蘭難陀比丘尼汝實作是事
不答言實作世尊佛以種種因縁呵責言云
何名比丘尼畜衆不教化不爲説法種種因
縁呵已語諸比丘尼汝等爲偸蘭難陀作止
羯磨若更有如是者亦應與作止羯磨作止
羯磨法者一心和合僧一比丘尼僧中唱言
大徳尼僧聽偸蘭難陀比丘尼畜弟子不教
化不爲説法若僧時到僧忍聽僧與偸蘭難
陀作止羯磨汝偸蘭難陀莫復畜衆是名白
如是白二羯磨僧與偸蘭難陀作止畜衆羯
磨竟僧忍默然故是事如是持以十利故與
比丘尼結戒從今是戒應如是説若比丘尼
僧與作止羯磨畜衆者波逸提波逸提者燒
煮覆障若不悔過能障礙道是中犯者若比
丘尼僧與作止羯磨畜衆者波逸提隨畜
衆隨得爾所波逸提一百一十
事竟
六法壇文
佛在舍衞國爾時舍衞城有居士婦名和羅
訶大富多財田宅種種富相成就是居士婦
以無常因縁故財物失盡家人分散唯一身
在是居士婦有娠以憂愁失親里財物夫婿
故身自枯痩兒胎縮小便作是念我腹中
兒若死若爛又作是念諸福徳樂人無過沙
門釋子我當是中出家作比丘尼便往詣王
園精舍作比丘尼是人出家歡樂肥故腹
漸漸大諸比丘尼驅出僧坊汝犯婬人莫住
此間答言我出家以來不作婬欲先在家
時有娠諸比丘尼以是事向佛廣説佛語諸
比丘尼汝莫説是比丘尼是事是比丘尼非
破梵行先白衣時有娠從今聽沙彌尼二歳
學六法可知有娠無娠受六法者若沙彌
尼初來應教次第頭面一一禮僧足禮已
次應乞和上尼戒師應教言我沙彌尼某甲
求尊爲我作和上尼尊爲我作和上尼故僧
當與我二歳學戒第二亦應言我沙彌尼某
甲求尊爲和尚尼尊爲我作和尚尼故僧
當與我二歳學戒第三亦應言我沙彌尼某
甲求尊爲和尚尼尊爲我作和尚尼故僧
當與我二歳學戒一比丘尼應問和上尼能
爲某甲作和上尼不若言能即應將至界場
内著眼見處離聞處爾時應問僧和合不僧
一心和合當作僧事是和上尼某甲沙彌尼
某甲僧當與二歳學戒第二亦應言僧一心
和合當作僧事是和尚尼某甲沙彌尼某甲
僧當與二歳學戒第三亦應言僧一心和合
當作僧事是和尚尼某甲沙彌尼某甲僧當
與二歳學戒若僧一心和合者應喚沙彌尼
來教一一禮比丘尼僧足頭面禮足已次應
教令從僧乞二歳學戒作是言我沙彌尼某
甲因和上尼某甲從僧乞二歳學戒因和上
尼某甲僧當與我二歳學戒和上尼某甲憐
愍故第二亦應言我沙彌尼某甲因和上尼
某甲從僧乞二歳學戒因和上尼某甲僧當
與我二歳學戒和上尼某甲憐愍故第三亦
應言我沙彌尼某甲因和上尼某甲從僧乞
二歳學戒因和上尼某甲僧當與我二歳學
戒和上尼某甲憐愍故即時戒師應僧中唱
言大徳尼僧聽是沙彌尼某甲因和上尼某
甲從僧乞二歳學戒和上尼名某甲若僧
時到僧忍聽僧與沙彌尼某甲二歳學戒和
上尼某甲如是白大徳尼僧聽是沙彌尼某
甲從僧乞二歳學戒和上尼某甲僧今與沙
彌尼某甲二歳學戒和上尼某甲誰諸尼僧
忍與沙彌尼某甲二歳學戒和上尼某甲者
默然若不忍者説是名初羯磨第二更説大
徳尼僧聽是沙彌尼某甲從僧乞二歳學戒
和上尼某甲僧今與沙彌尼某甲二歳學戒
和上尼某甲誰諸尼僧忍與沙彌尼某甲二
歳學戒和上尼某甲者默然若不忍者説是
名第二羯磨第三更説大徳尼僧聽是沙彌
尼某甲從僧乞二歳學戒和上尼某甲僧今
與沙彌尼某甲二歳學戒和上尼某甲誰諸尼
僧忍與沙彌尼某甲二歳學戒和上尼某甲
者默然若不忍者説是名第三羯磨僧已
忍與沙彌尼某甲二歳學戒和上尼某甲竟
僧忍默然故是事如是持即時爲説式叉摩
尼六法汝式叉摩尼聽佛世尊多陀阿竭度
阿羅訶三耶三佛陀是知者見者説式叉摩
尼六法汝式叉摩尼盡形受行佛世尊種種
因縁呵欲欲想欲欲欲覺欲熱佛説斷欲除
欲想滅欲熱若式叉摩尼入式叉摩尼法不
捨戒戒羸不出相隨心想受婬欲乃至共畜
生是非式叉摩尼非沙彌尼非釋女失式
叉摩尼法是事盡形不應作若能持者當言
能佛世尊以種種因縁呵責偸奪讃歎不偸
奪乃至一條縷一寸納一渧油不與不應取
是中佛制極少至五錢若五錢直若式叉摩
尼隨所偸事若王捉若打若縛若擯出若作
是言汝賊汝小兒汝癡汝墮官罪若式叉摩
尼如是偸奪者非式叉摩尼非沙彌尼非
釋女失式叉摩尼法是事盡形不應作若能
持者當言能佛世尊種種因縁呵責殺生讃
歎離殺乃至蟻子向不應故奪命何況於人
若式叉摩尼故自手奪人命若與刀若教死
歎死作是言咄人用惡活爲死勝生隨是人
意種種因縁教死歎死若作憂多殺作頭多
殺作網作弶作撥若作毘陀羅殺若
作似毘陀羅殺若斷氣殺若墮胎殺若按
腹殺若推著火中推著水中若從高推下
若遣使道中殺若母腹中初受二根身根命
根迦羅羅中生惡心方便令奪命若以是因
縁死者是非式叉摩尼非沙彌尼非釋女
失式叉摩尼法是事盡形不應作若能持者
當言能佛以種種因縁呵責妄語讃歎不
妄語乃至戲笑尚不應妄語何況故妄語若
式叉摩尼不知不見過人法自言我如是知
如是見我是阿羅漢向阿羅漢我是阿那含
向阿那含若斯陀含向斯陀含若須陀洹向
須陀洹若得初禪第二禪第三禪第四禪若
得慈悲喜捨無量心若得無色空處定識處
定無所有處定非想非非想處定若得不淨
觀阿那般那念諸天來到我所諸龍夜叉薜
荔伽毘舍闍鳩槃茶羅刹來到我所彼問我
我答彼我問彼彼答我若式叉摩尼如是妄
語者非式叉摩尼非沙彌尼非釋女失式叉
摩尼法是事盡形不應作若能持者當言能
佛以種種因縁呵欲欲想欲欲欲覺欲熱佛
説斷欲除欲想滅欲熱若式叉摩尼有漏心
聽漏心男子邊髮際至腕膝已上裸身受細
滑若順身摩若逆摩若推若牽若從下抱著
上從上抱著下若捺瘡是非式叉摩尼非
沙彌尼非釋女失式叉摩尼法若犯者可更
受是中盡形壽不應作汝能持不若能持
當言能佛以種種因縁呵欲欲想欲欲欲覺
欲熱讃歎斷欲除欲想滅欲熱若式叉摩尼
漏心聽漏心男子邊若受捉手若捉衣若共
立若共語若共期若入屏處若待男子若
自身與如在家女法以此八事自身與是非
式叉摩尼非沙彌尼非釋女失式叉摩尼
法若犯可更受是中盡形壽不應作汝能
持不若能當言能汝某甲聽僧已與汝學
戒法式叉摩尼受持六法名式叉摩尼汝
得具滿和上尼具滿阿闍梨尼具滿比丘尼
僧得具滿行處得具滿國土得轉輪王願汝
今已滿當恭敬三寶佛寶法寶僧寶和上尼
阿闍梨尼恭敬上中下座當勤三學善戒
學善定學善慧學當修三脱門空無相無作
當勤三業坐禪誦經勸化作福行是諸法開
涅槃門得須陀洹果斯陀含果阿那含果阿
羅漢果如蓮華在水中日日増長開敷汝
亦如是増長道法後當受具足戒
　　　　釋師子法中　已獲難得戒　　　　
　　　　無難時難得　已得勿使空　　　　
　　　　頭面禮僧足　右遶歡喜去
以十利故與比丘尼結戒從今是戒應如是
説若比丘尼弟子不二歳學六法畜爲衆者
波逸提波逸提者燒煮覆障若不悔過能障
礙道是中犯者若比丘尼弟子不二歳學六
法便畜爲衆波逸提隨畜隨得爾所波逸提
一百一十
一事竟
佛在舍衞國爾時偸蘭難陀比丘尼弟子二
歳學六法未作屬和上尼羯磨便畜爲衆是
中有比丘尼少欲知足行頭陀聞是事心不
喜種種因縁呵責言云何名比丘尼弟子二
歳學六法未作屬和上尼羯磨便畜爲衆種
種因縁呵已向佛廣説佛以是事集二部僧
知而故問偸蘭難陀比丘尼汝實作是事不
答言實作世尊佛以種種因縁呵責云何名
比丘尼弟子二歳學六法未作屬和上尼羯
磨便畜爲衆種種因縁呵已語諸比丘以
十利故與比丘尼結戒從今是戒應如是説
若比丘尼弟子二歳學六法未作屬和上尼
羯磨便畜爲衆波逸提波逸提者燒煮覆
障若不悔過能障礙道是中犯者若比丘尼
弟子二歳學六法者未作屬和上尼羯磨便
畜爲衆波逸提隨畜隨得爾所波逸提一百
一十
二事竟
佛在舍衞國爾時諸比丘尼爲畜衆故受勤
苦爲浣衣染衣割截篸摓弟子受大戒竟
捨和上尼去諸比丘尼聞是事呵責言是不
吉弊女我爲汝作衣浣衣染衣割截篸摓受
大辛苦受大戒已便捨我去種種因縁呵已
向佛廣説佛以是事集二部僧語諸比丘從
今聽比丘尼二歳隨逐和上尼以十利故與
比丘尼結戒從今是戒應如是説若比丘尼
受大戒已不二歳隨和上尼波逸提波逸提
者燒煮覆障若不悔過能障礙道是中犯者
若比丘尼受大戒已不二歳隨和上尼波逸
提隨不隨逐和上尼隨得爾所波逸提
一百一
十三事竟
佛在舍衞國爾時偸蘭難陀比丘尼畜衆不
與財法諸弟子言和上尼何不與我等財
法偸蘭難陀比丘尼言我不與汝等財法諸
弟子言若不以財法與我等者當餘處去偸
蘭難陀言佛結戒汝等應二歳隨逐我若餘
處去得波逸提罪是中有比丘尼少欲知足
行頭陀聞是事心不喜種種因縁呵責言云
何名比丘尼畜弟子不與財法種種因縁呵
已向佛廣説佛以是事集二部僧知而故問
汝實作是事不答言實作世尊佛以種種
因縁呵責言云何名比丘尼畜弟子不與財
法種種因縁呵已語諸比丘以十利故與比
丘尼結戒從今是戒應如是説若比丘尼畜
弟子不與財法波逸提波逸提者燒煮覆障
若不悔過能障礙道是中犯者若比丘尼畜
衆不與財法波逸提隨不與隨得爾所波逸
提一百一十
四事竟
佛在舍衞國爾時偸蘭難陀比丘尼畜婬女
爲衆是婬女比丘尼中前著衣持鉢入舍衞
城乞食是中有居士作是言我曾共是比丘
尼作如是如是事此比丘尼聞是事心不喜
向諸比丘尼説諸比丘尼以是事向佛廣説
佛以是事集二部僧知而故問偸蘭難陀比
丘尼汝實作是事不答言實作世尊佛以種
種因縁呵責言云何名比丘尼畜婬女爲衆
種種因縁呵已語諸比丘從今不應畜婬女
爲衆畜者突吉羅若有因縁畜者應將遠本
處五由延若六由延以十利故與比丘尼結
戒從今是戒應如是説若比丘尼畜婬女爲
衆不遠本處五六由延波逸提波逸提者燒
煮覆障若不悔過能障礙道是中犯者若比
丘尼畜婬女爲衆不遠本處五六由延波逸
提隨不遠去隨得爾所波逸提一百一十
五事竟
佛在舍衞國爾時偸蘭難陀比丘尼畜未滿
二十歳童女爲衆是中有比丘尼少欲知足
行頭陀聞是事心不喜種種因縁呵責言
云何名比丘尼畜未滿二十歳童女爲衆種
種因縁呵已向佛廣説佛以是事集二部僧
知而故問偸蘭難陀比丘尼汝實作是事不
答言實作世尊佛以種種因縁呵責云何名
比丘尼畜未滿二十歳童女爲衆種種因縁
呵已語諸比丘以十利故與比丘尼結戒從
今是戒應如是説若比丘尼畜未滿二十歳
童女爲衆波逸提波逸提者燒煮覆障若不
悔過若障礙道是中犯者若比丘尼畜未滿
二十歳童女爲衆波逸提隨畜隨得爾所
波逸提一百一十
六事竟
佛在舍衞國爾時偸蘭難陀比丘尼未作屬
和上尼羯磨畜二十歳童女爲衆是中有比
丘尼少欲知足行頭陀聞是事心不喜種種
因縁呵責云何名比丘尼未作屬和上尼羯
磨畜二十歳童女爲衆種種因縁呵已向佛
廣説佛以是事集二部僧知而故問偸蘭難
陀比丘尼汝實作是事不答言實作世尊佛
以種種因縁呵責云何名比丘尼未作屬和
上尼羯磨畜滿二十歳童女爲衆種種因縁
呵已語諸比丘以十利故與比丘尼結戒從
今是戒應如是説若比丘尼滿二十歳童
女未作屬和上尼羯磨畜爲衆者波逸提波
逸提者燒煮覆障若不悔過能障礙道是中
犯者若比丘尼未作屬和上尼羯磨畜滿二
十歳童女爲衆波逸提隨畜隨得爾所波逸
提一百一十
七事竟
佛在舍衞國爾時偸蘭難陀比丘尼畜孝女
爲衆是孝女比丘尼不誦經不問答不坐禪
諸比丘尼問言汝何以故不讀誦經問答坐
禪答言諸善女我父死若母死兄弟死姉
妹兒女死夫婿死故憂愁云何能讀誦經問
答坐禪是中有比丘尼少欲知足行頭陀聞
是事心不喜種種因縁呵責云何名比丘尼
畜孝女爲衆種種因縁呵已向佛廣説佛以
是事集二部僧知而故問偸蘭難陀比丘尼
汝實作是事不答言實作世尊佛以種種因
縁呵責言云何名比丘尼畜孝女爲衆種種
因縁呵已語諸比丘以十利故與比丘尼結
戒從今是戒應如是説若比丘尼畜孝女爲
衆波逸提波逸提者燒煮覆障若不悔過能
障礙道是中犯者若比丘尼畜孝女爲衆波
逸提隨畜隨得爾所波逸提一百一十
八事竟
佛在舍衞國爾時偸蘭難陀比丘尼畜有男
女自隨女人爲衆是比丘尼中前著衣持鉢
男女前後圍遶共行乞食諸居士共相謂言
汝知不諸沙門釋子作婬欲人共比丘尼僧
坊中生兒女是中有比丘尼少欲知足行頭
陀聞是事心不喜種種因縁呵責言云何名
比丘尼畜將男女自隨女人爲衆種種因縁
呵責已向佛廣説佛以是事集二部僧知而
故問偸蘭難陀比丘尼汝實作是事不答言
實作世尊佛以種種因縁呵責云何名比丘
尼畜將男女自隨女人爲衆種種因縁呵已
語諸比丘以十利故與比丘尼結戒從今是
戒應如是説若比丘尼畜有男女自隨女人
爲衆波逸提波逸提者燒煮覆障若不悔過
能障礙道是中犯者若比丘尼畜有男女自
隨女人爲衆波逸提隨畜隨得爾所波逸提
一百一十
九事竟
佛在舍衞國爾時偸蘭難陀比丘尼畜惡性
女人爲衆是中有比丘尼少欲知足行頭
陀聞是事心不喜種種因縁呵責言云何名
比丘尼畜惡性女爲衆種種因縁呵已向佛
廣説佛以是事集二部僧知而故問偸蘭難
陀比丘尼汝實作是事不答言實作世尊佛
以種種因縁呵責云何名比丘尼畜惡性女
人爲衆種種因縁呵已語諸比丘以十利故
與比丘尼結戒從今是戒應如是説若比丘
尼畜惡性女人爲衆波逸提波逸提者燒煮
覆障若不悔過能障礙道是中犯者若比丘
尼畜惡性女人爲衆波逸提隨畜隨得爾所
波逸提一百二
十事竟
佛在舍衞國爾時偸蘭難陀比丘尼滿二十
歳童女不二歳學六法畜爲衆是中有比丘
尼少欲知足行頭陀聞是事心不喜種種因
縁呵責言云何名比丘尼滿二十歳童女不
二歳學六法畜爲衆種種因縁呵已向佛廣
説佛以是事集二部僧知而故問偸蘭難陀
比丘尼汝實作是事不答言實作世尊佛以
種種因縁呵責云何名比丘尼滿二十歳童
女不二歳學六法畜爲衆種種因縁呵已語
諸比丘以十利故與比丘尼結戒從今是
戒應如是説若比丘尼滿二十歳童女不二
歳學六法畜爲衆者波逸提波逸提者燒
煮覆障若不悔過能障礙道是中犯者若
比丘尼滿二十歳童女不二歳學六法畜爲衆
者波逸提隨畜隨得爾所波逸提爾時諸
比丘尼不知云何爲六法佛言共四波羅夷
及髮際至腕膝已上受八事示貪著相是名
六法一百二十
一事竟
佛在舍衞國爾時偸蘭難陀比丘尼滿二十
歳童女二歳學六法不作屬和上尼羯磨畜
爲衆是中有比丘尼少欲知足行頭陀聞是
事心不喜種種因縁呵責云何名比丘尼滿
二十歳童女二歳學六法不作屬和上尼羯
磨畜爲衆種種因縁呵責已向佛廣説佛以
是事集二部僧知而故問偸蘭難陀比丘尼
汝實作是事不答言實作世尊佛以種種因
縁呵責云何名比丘尼滿二十歳童女二歳
學六法不作屬和上尼羯磨便畜爲衆種種
因縁呵已語諸比丘以十利故與比丘尼結
戒從今是戒應如是説若比丘尼滿二十歳
童女二歳學六法不作屬和上尼羯磨便畜
爲衆者波逸提波逸提者燒煮覆障若
不悔過能障礙道是中犯者若比丘尼滿
二十歳童女二歳學六法不作屬和上尼羯
磨便畜爲衆波逸提隨畜隨得爾所波逸提
一百二十
二事竟
十誦尼律卷第四十五

十誦律卷第四十六第七誦之五
　後秦北印度三藏弗若多羅共羅什譯　
百七十八單提法之三
佛在王舍城爾時助調達比丘尼常入出
他家有居士婦言汝度我出家比丘尼言汝
與我鉢我當度汝與我衣戸鉤時藥時分藥
七日藥盡形藥我當度汝出家居士婦言汝
等客作度人耶是比丘尼言爾他日諸善比
丘尼至是居士舍居士婦問言汝等實客作
度人耶善比丘尼言誰作是語居士婦言我
語助調達比丘尼汝當度我出家便語我言
與我鉢來我當度汝與我衣戸鉤時藥時分
藥七日藥盡形藥我當度汝是中有比丘尼
少欲知足行頭陀聞是事心不喜呵責言云
何名比丘尼作是言汝與我鉢與我衣戸鉤
時藥時分藥七日藥盡形藥我當度汝種種
因縁呵已向佛廣説佛以是事集二部僧知
而故問助調達比丘尼汝實作是事不答言
實作世尊佛以種種因縁呵責云何名比丘
尼作是言汝與我鉢衣來戸鉤時藥時分藥
七日藥盡形藥我當度汝佛種種因縁呵已
語諸比丘以十利故與比丘尼結戒從今
是戒應如是説若比丘尼作是言若汝與我
鉢衣戸鉤時藥時分藥七日藥盡形藥我當
度汝波夜提波夜提者燒煮覆障若不悔
過能障礙道是中犯者若比丘尼作是言汝
與我鉢衣戸鉤時藥時分藥七日藥盡形藥
我當度汝皆波夜提隨作是語隨得波夜提
一百二
十三事
佛在舍衞國爾時舍衞國居士有婦不隨夫
教以手脚打驅出自舍有比丘尼常入出是
家婦往至比丘尼所是居士到餘聚落作
是念我婦將無走去耶還舍覓不得居士念
言我婦必往至比丘尼精舍居士復作是念
置使在彼令好調伏後當將還是婦五六日
住已語所知識比丘尼善女何不度我答言
汝婿尚在云何度汝婦言夫不用我若須我
者應當自來亦當遣使比丘尼即度令出家
是居士聞婦出家瞋恚語婦師言汝惡比丘
尼賊比丘尼汝破我家何故破汝家答言奪
我婦作比丘尼比丘尼言此是汝婦汝便將
去諸居士呵責言諸比丘尼自言善好有功
徳主不聽便度他婦如王夫人大臣婦是中
有比丘尼少欲知足行頭陀聞是事心不喜
種種因縁呵責言云何名比丘尼主不聽便
度他婦種種因縁呵已向佛廣説佛以是事
集二部僧知而故問是比丘尼汝實作是事
不答言實作世尊佛以種種因縁呵責云何
名比丘尼主不聽便畜爲衆種種因縁呵責
已語諸比丘以十利故與比丘尼結戒從今
是戒應如是説若比丘尼女人主不聽畜爲
衆者波夜提主不聽者有三種若未嫁女
父母不聽若已嫁未至夫家者爾時兩邊不
聽若已至夫家夫主不聽波夜提波夜提
者燒煮覆障若不悔過能障礙道是中犯者
若比丘尼夫主不聽便度波夜提隨不聽度
隨得波夜提一百二百
四事竟
佛在王舍城爾時助調達比丘尼有大式叉
摩尼可受大戒施越沙比丘尼見是大式叉
摩尼即便語言汝何不受大戒答言助調達
比丘尼兇惡喜鬪我不欲從彼受大戒汝若
與我作和上尼者我當受大戒施越沙言
汝二歳學六法我當畜汝爲衆是大式叉摩
尼二歳學六法已語施越沙言汝語我二歳
學六法我當畜汝爲衆我已二歳學六法汝
當畜我施越沙言我不畜汝何以故是助調
達比丘尼兇惡喜鬪諍自能傷他亦能教人
作以是故我不畜汝又言汝若不能畜我何
以語我二歳學六法若汝先不語我者我不
二歳學六法是中有比丘尼少欲知足行頭
陀聞是事種種因縁呵責言云何名比丘尼
語他言汝二歳學六法我當畜汝後便不畜
種種因縁呵已向佛廣説佛以是事集二部
僧知而故問是比丘尼汝實作是事不答
言實作世尊佛以種種因縁呵責言云何名
比丘尼語他言汝二歳學六法我當畜汝後
便不畜種種因縁呵已語諸比丘以十利故
與諸比丘尼結戒從今是戒應如是説若比
丘尼語他言汝二歳學六法後當畜汝若
不畜者波夜提波夜提者燒煮覆障若不悔
過能障礙道是中犯者若比丘尼語他言
汝二歳學六法我當畜汝後便不畜者波夜
提隨不畜隨得波夜提一百二十
五事竟
佛在舍衞國爾時偸蘭難陀比丘尼歳歳度
弟子語諸弟子言我所入處汝等皆隨我入
若我有所得者汝亦當得偸蘭難陀比丘尼
一時著衣持鉢行乞食入一家得滿鉢去次
弟子入又得滿鉢去第二第三亦復次入
居士不能復與即閉門作是言誰能與是諸
不吉比丘尼食是中有比丘尼少欲知足行
頭陀聞是事心不喜向佛廣説佛以是事集
二部僧知而故問汝實作是事不答言實
作世尊佛以種種因縁呵責偸蘭難陀比丘
尼云何名比丘尼歳歳度弟子種種因縁呵
已語諸比丘以十利故與比丘尼結戒從今
是戒應如是説若比丘尼歳歳度弟子者波
夜提波夜提者燒煮覆障若不悔過能障礙
道是中犯者若比丘尼歳歳度弟子者波夜
提隨歳歳度隨得波夜提不犯者若隔歳度
一若度二者不犯一百二十
六事竟
比丘尼壇文
佛在舍衞國爾時有迦毘羅女作比丘尼名
跋陀有式叉摩尼可受大戒爾時阿難常爲
比丘尼差十比丘衆與受大戒時阿難中前
著衣持鉢入舍衞城乞食跋陀比丘尼遙見
阿難舍衞城乞食往到其所頭面禮足一面
住白言大徳阿難我有式叉摩尼可受大戒
願差十比丘衆阿難問言比丘尼僧作乞屬
和上尼羯磨未答言已作何時作耶答言昨
日作阿難即默然受跋陀比丘尼知阿難受
已頭面禮足而去阿難乞食食已到祇洹
持戸鉤遊行從一房至一房佛遙見阿難持
戸鉤從房至房遊行佛知故問阿難汝何故
持戸鉤遊行從房至房阿難白言世尊跋陀
比丘尼有式叉摩尼可受大戒語我差十比
丘衆我今欲差是故持戸鉤遊行諸房佛問
阿難諸比丘尼作乞屬和上尼羯磨未答言
已作何時作耶答言昨日作佛知故問阿難
諸比丘尼用宿作乞屬和上尼羯磨欲畜衆
耶答言用宿作世尊佛以是事集二部僧知
而故問跋陀比丘尼汝實作是事不答言實
作世尊佛以種種因縁呵責云何名比丘尼
用宿作乞屬和上尼羯磨畜衆種種因縁呵
已語諸比丘以十利故與比丘尼結戒從今
是戒應如是説若比丘尼宿作乞屬和上尼
羯磨畜衆者波夜提波夜提者燒煮覆障若
不悔過能障礙道是中犯者若比丘尼用宿
作乞屬和上尼羯磨畜衆者波夜提隨畜隨
得波夜提佛雖如是聽受大戒法諸比丘尼
不知云何受佛言受具足法者比丘尼初來
將式叉摩尼入尼僧中教人人頭面禮僧
足竟尼羯磨師應教受衣鉢問此衣是汝有
不答言是應教効我語我某甲是衣僧伽梨
若干條受割截衣持第二是衣僧伽梨若干
條受割截衣持第三是衣僧伽梨若干條受
割截衣持次問此衣是汝有不答言是我某
甲是衣欝多羅僧七條受兩長一短割截衣
持第二是衣欝多羅僧七條受兩長一短割
截衣持第三是衣欝多羅僧七條受兩長一
短割截衣持次問此衣是汝有不答言是我
某甲是衣安陀會五條受一長一短割截衣
持第二是衣安陀會五條受一長一短割截
衣持第三是衣安陀會五條受一長一短割
截衣持若僧伽梨縵是僧伽梨縵衣受持
若欝多羅僧縵是欝多羅僧縵衣受持安陀
會縵是衣縵安陀會受持次教言此衣覆
肩衣受是是汝有不答言是應教言此衣覆
肩衣受長四肘廣二肘半是覆肩衣持第
二此衣覆肩衣受長四肘廣二肘半是覆肩
衣持第三此衣覆肩衣受長四肘廣二肘半
是衣覆肩衣持次教此衣厥修羅受長四肘
廣二肘半此衣厥修羅衣持第二此衣厥修
羅受長四肘廣二肘半此衣厥修羅衣持第
三此衣厥修羅受長四肘廣二肘半此衣厥
修羅衣持次問言此鉢多羅是汝有不答言
是應教言我某甲此鉢多羅應量受長用
故第二此鉢多羅應量受長用故第三此鉢
多羅應量受長用故受衣鉢已次教令乞
屬和上尼我某甲式叉摩尼求尊爲和上
尼願尊爲我作和上尼我某甲因尊和上尼
故僧當與我作乞屬和上尼羯磨憐愍故第
二我某甲求尊爲和上尼願尊爲我作和上
尼我某甲因尊和上尼故僧當與我作乞屬
和上尼羯磨憐愍故第三我某甲求尊爲和
上尼願尊爲我作和上尼我某甲因尊和上
尼故僧當與我作乞屬和上尼羯磨憐愍
故應問和上尼能不若言能應教著見處離
聞處即時尼羯磨師應僧中如是唱誰能爲
某甲作教師若有一比丘尼言我能佛言是
比丘尼有五法不應令作教師何等五隨愛
教隨瞋教隨怖教隨癡教不知教不教若成
就五法應作教師何等五法不隨愛教不隨
瞋教不隨怖教不隨癡教知教不教即時應
唱言大徳尼僧聽是式叉摩尼某甲從和上
尼某甲欲受具足戒比丘尼某甲能爲作教
師教某甲故若僧時到僧忍聽比丘尼某甲
爲教師教某甲故如是白大徳尼僧聽是某
甲式叉摩尼從和上尼某甲欲受具足戒某
甲能作教師教某甲誰諸尼僧忍立某甲爲
教師教某甲者默然誰不忍便説僧已立某
甲爲教師教某甲竟僧忍默然故是事如是
持已被羯磨者應往教正衣
服右膝著地合掌而問言
汝某甲聽今是至誠時實語時後尼僧中亦
如是我今問汝若實者當言實若不實當言
不實我今問汝汝是女不是人不非是
非人不非畜生不非是不能女不女根上
有毛不不枯壞不無㿃下病不非偏不不
二道合不女根不小不非是不能産不非是
無乳不非是一乳不非是恒有月水不非
無月忌不非婢不非客作不非買得不非
破得不非兵婦不非吏婦不非犯官罪不
不負他物不女人有如是等病癩病癰疽病
痟盡病癲狂病長熱病無如是等病不父
母夫主在不父母夫主聽出家不五衣鉢具
不汝字何等和上尼字誰答言我字某甲
和上尼名某甲尼教師問竟應白僧是式叉摩尼某甲
我已問竟尼羯磨師應言若清淨者將
來更一一禮
尼僧足已
次教乞屬和上尼羯磨羯磨法者我某甲從
和上尼某甲欲受具足戒我今從僧乞屬和
上尼羯磨和上尼某甲僧當與我屬和上尼
羯磨和上尼某甲憐愍故第二我某甲從和
上尼某甲欲受具足戒我今從僧乞屬和上
尼羯磨和上尼某甲僧當與我作乞屬和上
尼羯磨和上尼某甲憐愍故第三我某甲從
和上尼某甲欲受具足戒我今從僧乞屬和
上尼羯磨和上尼某甲僧當與我某甲作乞
屬和上尼羯磨和上尼某甲憐愍故
尼羯磨師應僧中作如是唱大徳尼僧聽是
某甲從某甲和上尼欲受具足戒是某甲從
僧乞屬和上尼羯磨和上尼某甲若僧時到
僧忍聽我今僧中問某甲遮道法如是白應
作是言汝某甲聽今是至誠時實語時我今
僧中問汝若實言實若不實當言不實汝是
女不是人不非是非人不非畜生不非是不
能女不女根上有毛不不枯壞不無㿃下
病不非偏不不二道合不女根不小不非
是不能産不非是無乳不非是一乳不非恒
有月水不非無月忌不非婢不非客作不非
買得不非破得不非兵婦不非吏婦不非
犯官事不不負他物不女人有如是等病癩
病癰疽病痟盡病癲狂病長熱病無有如
是等病不父母夫主在不父母夫主聽出家
不五衣鉢具不汝名何等和上尼字誰應答
言我名某甲和上尼名某甲頗有未問者
不若未問者我當更問若已問者應哩然
即語言汝某甲默然是中尼羯磨師僧中唱
大徳尼僧聽某甲式叉摩尼從和上尼某甲
欲受具足戒是某甲從僧乞屬和上尼羯磨
和上尼某甲某甲自説清淨無遮道法五衣
鉢具某甲名某甲和上尼名某甲若僧
時到僧忍聽僧與某甲爲作乞屬和上尼羯
磨和上尼名某甲如是白大徳尼僧聽某
甲式叉摩尼欲從和上尼某甲受具足戒
是某甲從僧乞屬和上尼羯磨和上尼名某
甲某甲自説清淨無遮道法五衣鉢具某
甲名某甲和上尼名某甲僧當與某甲作
乞屬和上尼羯磨和上尼名某甲誰諸比
丘尼僧忍某甲作乞屬和上尼羯磨和上尼
某甲者默然不忍者説是初羯磨竟第二
大徳尼僧聽某甲式叉摩尼欲從和上尼
某甲受具足戒是某甲從僧乞屬和上尼
羯磨和上尼名某甲某甲自説清淨無遮
道法五衣鉢具某甲名某甲和上尼名
某甲僧當與某甲作乞屬和上尼羯磨和
上尼名某甲是中誰諸比丘尼僧忍某
甲作乞屬和上尼羯磨和上尼某甲者默
然不忍者説是第二羯磨竟第三大徳尼
僧聽某甲式叉摩尼欲從和上尼某甲受
具足戒是某甲從僧乞屬和上尼羯磨和上
尼名某甲某甲自説清淨無遮道法五衣
鉢具某甲名某甲和上尼名某甲僧當
與某甲作乞屬和上尼羯磨和上尼名某
甲誰諸比丘尼僧忍某甲作乞屬和上尼
羯磨和上尼名某甲者默然不忍者説是
第三羯磨竟僧已爲某甲作屬和上尼羯
磨和上尼名某甲僧忍默然故是事如是持
比丘尼衆應在比丘尼寺中作如是羯磨
作竟即將至大僧寺中二部僧和合與受具戒
將至大僧中一一禮僧足應教從僧乞受具
足戒我某甲從和上尼某甲欲受具足戒今
從僧乞受具足戒法和上尼名某甲僧當濟
度我與我受具足戒憐愍故第二我某甲
從和上尼某甲欲受具足戒我今從僧中乞
受具足戒法和上尼名某甲僧當濟度我與
我受具足戒憐愍故第三我某甲從和上
尼某甲欲受具足戒我今從僧乞受具足戒
法和上尼名某甲僧當濟度我與我受具足
戒憐愍故一比丘應僧中唱言大徳僧聽
是某甲從和上尼某甲欲受具足戒今從衆
僧中乞受具足戒和上尼名某甲若僧時到
僧忍聽我當僧中問某甲六法如是白應
語彼言汝某甲聽今是至誠時實語時我今
僧中問汝實者當言實不實者當言不實汝
某甲清淨不汝從出家來順行出家法不二
歳學六法不比丘尼僧作本事不比丘尼僧
和合已作乞屬和上尼羯磨未五衣鉢具
不汝字誰和上尼字誰答言我名某甲和
上尼名某甲頗有未問者不若未問者我當
更問已問者汝默然大徳僧聽某甲從和上
尼某甲欲受具足戒某甲今從僧乞受具足
戒和上尼名某甲某甲自説清淨順行出
家法已二歳學六法比丘尼僧已作本事竟
比丘尼僧和合已作屬和上尼羯磨五衣鉢
具某甲名某甲和上尼名某甲若僧時
到僧忍聽與某甲受具足戒某甲名某
甲和上尼名某甲如是白大徳僧聽某甲
從和上尼某甲欲受具足戒今從衆僧中乞
受具足戒和上尼名某甲某甲自説清淨
順行出家法已二歳學六法比丘尼僧已作
本事竟比丘尼僧和合已作屬和上尼羯磨
五衣鉢具某甲名某甲和上尼名某甲
僧當與某甲受具足戒和上尼名某甲誰諸
長老忍某甲受具足戒和上尼名某甲者默
然誰不忍者説是初羯磨説竟第二大徳僧
聽某甲從和上尼某甲欲受具足戒今從
衆僧中乞受具足戒和上尼名某甲某甲
自説清淨順行出家法已二歳學六法比丘
尼僧已作本事竟比丘尼僧和合已作屬和
上尼羯磨五衣鉢具某甲名某甲和上尼
名某甲僧當與某甲受具足戒和上尼名
某甲誰諸長老忍某甲受具足戒和上尼名
某甲默然誰不忍者説是第二羯磨説竟第
三大徳僧聽某甲從和上尼某甲欲受具足
戒今從衆僧中乞受具足戒和上尼名某
甲某甲自説清淨順行出家法已二歳學六
法比丘尼僧已作本事竟比丘尼僧和合已
作屬和上尼羯磨五衣鉢具某甲名某甲
和上尼名某甲僧當與某甲受具足戒和上
尼名某甲誰諸長老忍某甲受具足戒和上
尼名某甲者默然誰不忍者便説是第三羯
磨説竟僧已與某甲受具足戒竟和上尼名
某甲僧忍默然故是事如是持應教言若人
問汝幾歳應答言無歳何時節隨時應答
若春若夏若冬若閏無閏皆應隨實答是事
汝盡形應憶念即應爲説三依止法汝某甲
聽佛世尊多陀阿竭阿羅呵三耶三佛是
知者見者説受大戒比丘尼三依止法比丘
尼依是法得出家受戒行比丘尼法何等
三一者依糞掃衣比丘尼依是得出家受戒
行比丘尼法若更得盈長衣所謂亦麻衣白
麻衣芻麻衣翅夷羅衣繒衣欽婆羅衣劫貝
衣如是清淨衣皆是盈長衣得是中汝
盡形依糞掃衣能持不若能當言能二者依
乞食比丘尼出家受戒行比丘尼法若更
得盈長施食若相食故作食齋日食月一
日食十六日食衆僧食別房食請食若僧若別
請如是等清淨諸食皆名盈長得是中盡形
依乞食能持不若能當言能三者依腐棄藥
比丘尼出家受戒行比丘尼法若更得盈長
施酥油蜜石蜜四種淨脂熊脂驢脂猪脂
鱣脂五種根藥舍梨薑赤附子波提鞞沙菖
蒲根五種果藥訶梨勒阿摩勒鞞醯勒胡椒
蓽茇羅五種鹽紫鹽赤鹽白鹽黒鹽鹵樓
鹽五種湯華湯葉湯根湯莖湯果湯五種
樹膠興渠膠薩闍頼膠底夜膠底夜和提膠
底夜和那膠如是等諸餘清淨藥是盈長得
故當依腐棄藥汝盡形能持不若能當言
能次應説八墮法汝某甲聽佛世尊多薩
阿竭阿羅呵三耶三佛是知者見者説是
受具足戒比丘尼得三依止八墮法若比丘
尼於八墮法中隨所犯一一法非比丘尼非
沙門尼非釋女失滅比丘尼法如截多羅樹
頭畢竟不生不復増長比丘尼亦如是八墮
法中隨所犯者非比丘尼非沙門尼非釋女
失滅比丘尼法佛世尊種種因縁呵責欲欲
想欲欲欲覺欲熱佛讃歎斷欲除欲想滅欲
熱若比丘尼同入比丘尼戒法不捨戒戒羸
不出想隨心受婬欲乃至共畜生是非比丘
尼非沙門尼非釋女失滅比丘尼法是事盡
形不應作若能持者當言能佛種種因縁呵
責偸奪法讃歎不偸奪法乃至一條縷一寸
納一渧油尚不應偸奪是中佛制極少乃至
五錢若五錢直若比丘尼隨所偸事若王捉
若打若縛若擯出作是言汝賊汝小兒汝癡
汝墮官罪若比丘尼如是偸奪者非比丘尼
非沙門尼非釋女失滅比丘尼法是事盡形
不應作若能持者當言能佛種種因縁呵責
殺生讃歎不殺生乃至蟻子尚不應故奪命
何況於人若比丘尼自手故奪人命若與刀
若教死歎死作是言咄人用惡活爲死勝生
隨彼心樂死種種因縁教死歎死若作憂多
殺若作頭多殺作弶作網作撥若作毘陀羅
若作似毘陀羅若斷氣殺若墮胎殺若按腹
殺若推著火中水中若從高推下若使道中
死若母腹中初受二根身根命根加羅羅
中生惡心方便令奪命若以是因縁死者是
非比丘尼非沙門尼非釋女失滅比丘尼法
是事盡形不應作若能持者當言能佛種種
因縁呵責妄語種種因縁讃歎不妄語是中
乃至戲笑尚不應妄語何況故妄語若比丘
尼不知不見過人法自言我如是知如是見
我是阿羅漢向阿羅漢若阿那含向阿那含
若斯陀含向斯陀含若須陀洹向須陀洹若
得初禪第二禪第三禪第四禪若得慈悲喜
捨無量心若得無色虚空定識處定無所有
處定非想非非想處定若得不淨觀阿那般
那念諸天來至我所諸龍夜叉薜荔伽毘舍
闍鳩槃茶羅刹來到我所彼問我我答彼我
問彼彼答我若比丘尼如是妄語者非比丘
尼非沙門尼非釋女失滅比丘尼法是事盡
形不應作若能持者當言能佛以種種因縁
呵欲欲想欲欲欲覺欲熱佛説斷欲除欲想
滅欲熱若比丘尼有漏心聽漏心男子髮際
至腕膝已上却衣順摩逆摩抱抱牽推擧上
擧下捺瘡者非比丘尼非沙門尼非釋女失
滅比丘尼法是事盡形不應作若能者當言
能佛種種因縁呵欲欲想欲欲欲覺欲熱佛
説斷欲除欲想滅欲熱若比丘尼有漏心聽
漏心男子捉手捉衣共立共語共期入屏覆
處待男子來自身往就如白衣女以此八事
示貪著相是非比丘尼非沙門尼非釋女失
滅比丘尼法是事盡形不應作若能持者當
言能佛種種因縁呵責惡知識惡伴黨讃歎
善知識善伴黨若比丘尼知他比丘尼犯重
罪覆藏乃至一夜是比丘尼知彼比丘尼
若退若住若失若遠去後作是言我先知
是比丘尼有如是如是事不欲自向人説不
欲向僧説不欲令人知作是言云何妹自
汚姉是非比丘尼非沙門尼非釋女失滅
比丘尼法是事盡形不應作若能持者當言
能佛種種因縁呵責惡知識惡伴黨讃歎善
伴黨善知識若比丘尼知比丘一心和合僧
作不見擯獨一無二無伴無侶不休不息隨
順相助諸比丘尼應語是比丘尼言僧一心
和合作不見擯是比丘獨一無二無伴無侶
不休不息汝莫隨順若是比丘尼諸比丘
尼如是諫時堅持是事不捨者諸比丘尼
應第二第三諫令捨是事故第二第三諫時
捨者善不捨者是非比丘尼非沙門尼非釋
女失滅比丘尼法是事盡形不應作若能持
者當言能應語言汝從今應善軟心易教化
隨順師教汝某甲已受大戒竟好和上尼好
阿闍梨尼好衆僧好僧坊好檀越好行道
處好國土轉輪聖王所願尚不能得滿汝今
得滿汝應恭敬三寶佛寶法寶僧寶應學三
學善戒學善心學善慧學修三脱門空無相
無願勤行三業坐禪誦經佐助衆事汝勤
行是法者得開須陀洹果門斯陀含果門阿
那含果門阿羅漢果門如青赤白蓮華在水
中日日増長汝等諸善根亦日日増長餘
殘戒法和上阿闍梨漸漸爲汝廣説即説偈
言
　　　　汝得受具戒　深知於佛法　　　　
　　　　普善眞微妙　廣大珍寶聚　　　　
　　　　天王釋所願　轉輪王所願　　　　
　　　　閻羅王所願　汝今已得滿　　　　
　　　　常當勤精進　修習諸善法　　　　
　　　　勤修行三業　當開甘露門　　　　
　　　　於一切法中　得無障礙慧　　　　
　　　　如華日増長　汝善根亦爾　　　　
　　　　餘殘諸戒法　佛世尊所説　　　　
　　　　和上阿闍梨　當爲汝廣説　　　　
　　　　頭面禮僧足　右遶歡喜去
一百二十
七事竟
佛在舍衞國爾時舍衞城諸居士婦向阿耆
羅河洗浴先有比丘尼裸形河中洗浴諸居
士婦呵責言不吉弊女麁身大腹垂乳何用
作比丘尼爲何不反戒作婢是中有比丘
尼少欲知足行頭陀聞是事心不喜以是事
向佛廣説佛以是事集二部僧知而故問是
比丘尼汝實作是事不答言實作世尊佛
以種種因縁呵責言云何名比丘尼裸形露
處洗種種因縁呵責已語諸比丘從今聽比
丘尼畜浴衣著露地洗爾時諸比丘尼知佛
聽畜浴衣便廣長作是中有比丘尼少欲知
足行頭陀聞是事心不喜種種因縁呵責云
何名比丘尼知佛聽畜浴衣便廣長大作種
種因縁呵已向佛廣説佛以是事集二部僧
知而故問諸比丘尼汝實作是事不答言實
作世尊佛以種種因縁呵責言云何名比丘
尼知我聽畜浴衣便廣長大作種種因縁呵
已語諸比丘以十利故與比丘尼結戒從今
是戒應如是説若比丘尼欲作浴衣當應量
作量者長五修伽陀搩手廣二搩手半
過是作者波夜提波夜提者燒煮覆障若
不悔過能障礙道是中犯者若比丘尼欲作
浴衣若過長量不過廣量波夜提若過廣量
不過長量波夜提隨過長廣量隨得波夜提
一百二十
八事竟
佛在王舍城爾時有助調達比丘尼數數易
衣服是時有比丘尼少欲知足行頭陀聞是
事心不喜種種因縁呵責云何名比丘尼
數數易衣服種種因縁呵已向佛廣説佛以
是事集二部僧知而故問助調達比丘尼汝
實作是事不答言實作世尊佛以種種因縁
呵責云何名比丘尼數數易衣服種種因縁
呵已語諸比丘以十利故與比丘尼結戒從
今是戒應如是説若比丘尼數數易衣服波
夜提波夜提者燒煮覆障若不悔過能障礙
道是中犯者若比丘尼數數易衣服波逸提
隨易隨得波逸提一百二十
九事竟
佛在舍衞國爾時偸蘭難陀比丘尼有弟子
名施越沙善好樂持戒但喜忘施越沙摘故
衣不自縫不使人縫所摘衣散在異處是中
有比丘尼少欲知足行頭陀聞是事心不喜
呵責云何名比丘尼摘故衣不自縫不使人
縫散在異處種種因縁呵已向佛廣説佛以
是事集二部僧知而故問施越沙比丘尼汝
實作是事不答言實作世尊佛以種種因縁
呵責云何名比丘尼摘故衣不自縫不使人
縫散在異處種種因縁呵已語諸比丘從今
聽諸比丘尼作衣極久五夜應還受以十利
故與比丘尼結戒從今是戒應如是説若比
丘尼作衣極久乃至五夜過是成者波逸提
波逸提者燒煮覆障若不悔過能障礙道是
中犯者若比丘尼作衣時過五夜波逸提隨
過隨得波逸提一百三
十事竟
佛在王舍城爾時助調達比丘尼多畜衣
不分別何者是所受僧伽梨何者是所受欝
多羅僧何者是所受安陀會何者是所受
覆肩衣何者所受倶修羅諸比丘尼問助調
達比丘尼何者是汝所受僧伽梨欝多羅僧
安陀會覆肩衣倶修羅答言小住我問和上
尼問阿闍梨尼問共活尼即往問言何著我
所受僧伽梨欝多羅僧安陀會覆肩衣倶修
羅諸人答言我不知不憶疑何者是汝所受
非所受是中有比丘尼少欲知足行頭陀聞
是事心不喜種種因縁呵責言云何名比丘
尼多畜衣不知何者是所受僧伽梨欝多羅
僧安陀會覆肩衣倶修羅種種因縁呵責已
向佛廣説佛以是事集二部僧知而故問助
調達比丘尼言汝實作是事不答言實作
世尊佛以種種因縁呵責云何名比丘尼多
畜衣不知何者是所受僧伽梨欝多羅僧安
陀會覆肩衣倶修羅種種因縁呵已語諸比
丘從今比丘尼五夜應看五衣以十利故
與比丘尼結戒從今是戒應如是説若比丘
尼五夜不看五衣波逸提波逸提者燒煮覆
障若不悔過能障礙道是中犯者若比丘尼
五夜不看五衣波逸提隨不看隨得波逸提
一百三十
一事竟
佛在王舍城爾時助調達比丘尼常入出諸
家諸居士婦言與我少許衣段守護小兒故
是比丘尼即脱衣與後諸善比丘尼復到是
家諸居士婦言與我少許衣段守護小兒故
善比丘尼言汝等倒語白衣應與出家人衣
而反從我索我等受他信施云何壞他供養
居士婦言汝等慳惜前有比丘尼來我索小
段便脱衣與我是中有比丘尼少欲知足行
頭陀聞是事心不喜種種因縁呵責云何名
比丘尼以衣與白衣種種因縁呵已向佛廣
説佛以是事集二部僧知而故問助調達比
丘尼汝實作是事不答言實作世尊佛以
種種因縁呵責云何名比丘尼以衣與白衣
種種因縁呵已語諸比丘以十利故與比丘
尼結戒從今是戒應如是説若比丘尼以衣
與白衣波逸提波逸提者燒煮覆障若不悔
過能障礙道是中犯者若比丘尼以衣與白
衣波逸提隨與隨得波逸提一百三十
二事竟
佛在舍衞國爾時偸蘭難陀比丘尼月病休
止浣病衣已淨不欲起去妨餘有月病比丘
尼不得故處諸比丘尼苦惱是中有比丘
尼少欲知足行頭陀聞是事心不喜種種因
縁呵責云何名比丘尼月病休止浣病衣
已淨不欲起去種種因縁呵已向佛廣説佛
以是事集二部僧知而故問偸蘭難陀比丘
尼汝實作是事不答言實作世尊佛以種種
因縁呵責言云何名比丘尼月病休止得浣
衣竟不欲起去種種因縁呵已語諸比丘以
十利故與比丘尼結戒從今是戒應如是説
若比丘尼月病休止浣衣已淨不起去者波
夜提波夜提者燒煮覆障若不悔過能障
礙道是中犯者若比丘尼月病休止浣衣
已淨不起去者波夜提隨不起隨得波夜提
一百三十
三事竟
佛在舍衞國爾時有一居士欲與比丘尼僧
衣偸蘭難陀比丘尼常入出是家聞已往
問言汝實欲與比丘尼僧衣耶答言實爾偸
蘭難陀言比丘尼僧多有衣厚擧畜腐爛不
能用汝今有事且出城還更自思惟以是
因縁故是衣竟不與比丘尼僧是中有比丘
尼少欲知足行頭陀聞是事心不喜種種因
縁呵責言云何名比丘尼居士欲與比丘尼
僧衣遮令不與種種因縁呵責已向佛廣説
佛以是事集二部僧知而故問偸蘭難陀比
丘尼汝實作是事不答言實作世尊佛以種
種因縁呵責言云何名比丘尼居士欲與比
丘尼僧衣遮令不與種種因縁呵已語諸比
丘以十利故與比丘尼結戒從今是戒應如
是説若比丘尼遮與僧衣波夜提波夜提者
燒煮覆障若不悔過能障礙道是中犯者若
比丘尼遮與僧衣波夜提隨遮隨得波夜提
一百三十
四事竟
佛在舍衞國爾時偸蘭難陀比丘尼所望得
衣弱便受迦絺那衣後時打犍搥捨迦絺那
衣偸蘭難陀比丘尼不欲來遣比丘尼喚言
僧欲捨迦絺那衣汝來答言不去問何故不
去偸蘭難陀言我所望衣未得是中有比丘
尼少欲知足行頭陀聞是事心不喜種種因
縁呵責言云何名比丘尼所望得衣弱而受
迦絺那衣種種因縁呵已向佛廣説佛以是
事集二部僧知而故問偸蘭難陀比丘尼汝
實作是事不答言實作世尊佛以種種因縁
呵責云何名比丘尼所望得衣弱而受迦絺
那衣種種因縁呵已語諸比丘以十利故
與比丘尼結戒從今是戒應如是説若比丘
尼所望得衣弱而受迦絺那衣波夜提波
夜提者燒煮覆障若不悔過能障礙道是
中犯者若比丘尼所望得衣弱而受迦絺那
衣波夜提隨所望得衣弱隨受隨得波逸提
一百三十
五事竟
佛在舍衞國爾時諸比丘尼僧打揵搥欲捨
迦絺那衣優婆和比丘尼作僧斷事人不欲
到僧中遣比丘尼喚言善女來比丘尼僧欲
捨迦絺那衣瞋言我是僧斷事人何故不問
我而打揵搥我不能去即以是因縁故不成
捨迦絺那衣是中有比丘尼少欲知足行頭
陀聞是事心不喜種種因縁呵責言云何名
比丘尼僧欲捨迦絺那衣不隨順從種種因
縁呵已向佛廣説佛以是事集二部僧知而
故問優婆和比丘尼汝實作是事不答言實
作世尊佛以種種因縁呵責云何名比丘尼
僧捨迦絺那衣不隨順種種因縁呵已語諸
比丘以十利故與比丘尼結戒從今是戒應
如是説若比丘尼僧捨迦絺那衣時不隨者
波夜提波夜提者燒煮覆障若不悔過能障
礙道是中犯者若比丘尼僧捨迦絺那衣時
不隨者波夜提隨不隨順隨得波夜提一百三十
六事竟
佛在舍衞國爾時比丘尼僧打揵搥和合
欲分衣優婆和比丘尼作僧斷事人不往僧
中遣使喚言僧已和合欲分衣汝來答言
不往汝遠去是事非法不正邪事隨欲隨
瞋隨怖隨癡我是僧斷事人云何離我分衣
是故不去以是因縁故僧不得分衣是中有
比丘尼少欲知足行頭陀聞是事心不喜種
種因縁呵責云何名比丘尼僧分衣不隨順
種種因縁呵已向佛廣説佛以是事集二部
僧知而故問優婆和比丘尼汝實作是事不
答言實作世尊佛以種種因縁呵言言云
何名比丘尼僧分衣不隨順種種因縁呵已
語諸比丘以十利故與比丘尼結戒從今是
戒應如是説若比丘尼僧分衣時不隨者波
夜提波夜提者燒煮覆障若不悔過能障礙
道是中犯者若比丘尼僧分衣時不隨者波
夜提隨不隨得波夜提一百三十
七事竟
佛在舍衞國爾時比丘尼僧打揵搥和合欲
斷事優婆和比丘尼不往遣使喚言僧已和
合欲斷事汝來答言汝遠去我思惟是事
非法不正隨愛隨瞋隨怖隨癡是故不去
以是因縁故僧不成斷事是中有比丘尼少
欲知足行頭陀聞是事心不喜種種因縁呵
責言云何名比丘尼僧斷事不隨順種種呵
已向佛廣説佛以是事集二部僧知而故問
優婆和比丘尼汝實作是事不答言實作世
尊佛以種種因縁呵責云何名比丘尼僧斷
事不隨順種種因縁呵已語諸比丘以十利
故與比丘尼結戒從今是戒應如是説若比
丘尼僧斷事時不隨順者波夜提波夜提者
燒煮覆障若不悔過能障礙道是中犯者若
比丘尼僧斷事時不隨順者波夜提隨不隨
順隨得波夜提一百三十
八事竟
佛在舍衞國爾時偸蘭難陀比丘尼不囑他
房舍遊行聚落中後失火燒僧坊諸比丘尼
各各自出衣鉢共相謂言出偸蘭難陀比丘
尼衣鉢有比丘尼言偸蘭難陀惡性喜瞋失
言不失燒言不燒都不與出火燒物盡是中
有比丘尼少欲知足行頭陀聞是事心不喜
種種因縁呵責云何名比丘尼不囑他房舍
遊行聚落中種種因縁呵已向佛廣説佛以
是事集二部僧知而故問偸蘭難陀比丘尼
汝實作是事不答言實作世尊佛以種種因
縁呵責云何名比丘尼不囑他房舍遊行聚
落中種種因縁呵已語諸比丘以十利故與
比丘尼結戒從今是戒應如是説若比丘尼
不囑他房舍至聚落中波夜提波夜提者燒
煮覆障若不悔過能障礙道是中犯者若比
丘尼不以房舍囑他至聚落中波夜提隨不
囑他隨得波夜提一百三十
九事竟
佛在舍衞國爾時有迦羅比丘尼先是外道
棄捨經律阿毘曇誦讀種種呪術是中有比
丘尼少欲知足行頭陀聞是事心不喜種種
因縁呵責云何名比丘尼棄捨經律阿毘曇
誦讀種種呪術種種因縁呵已向佛廣説佛
以是事集二部僧知而故問迦羅比丘尼汝
實作是事不答言實作世尊佛以種種因縁
呵責云何名比丘尼棄捨經律阿毘曇讀誦
種種呪術種種因縁訶已語諸比丘以十利
故與比丘尼結戒從今是戒應如是説若比
丘尼讀誦種種呪術波逸提波逸提者燒煮
覆障若不悔過能障礙道是中犯者若比丘
尼讀誦種種呪術若是偈説偈偈波逸提若
是章説章章波逸提若別句説句句波逸提
不犯者若讀誦治齒呪腹痛呪治毒呪若爲
守護安隱不犯一百四
十事竟
佛在舍衞國爾時迦羅比丘尼先是外道棄
捨經律阿毘曇教白衣兒讀誦種種呪術是
中有比丘尼少欲知足行頭陀聞是事心不
喜種種因縁呵責言云何名比丘尼棄捨經
律阿毘曇教白衣讀誦種種術種種因縁
呵責已向佛廣説佛以是事集二部僧知而
故問迦羅比丘尼汝實作是事不答言實作
世尊佛以種種因縁呵責言云何名比丘尼
棄捨經律阿毘曇教白衣讀誦種種呪術種
種因縁呵已語諸比丘以十利故與比丘尼
結戒從今是戒應如是説若比丘尼教白衣
讀誦種種呪術波夜提波夜提者燒煮覆障
若不悔過能障礙道是中犯者若比丘尼教
白衣讀誦種種呪術若是偈説偈偈波夜提
若是章説章章波夜提若別句説句句波
夜提不犯者教讀誦治齒呪腹痛呪治毒呪
若爲守護安隱故不犯一百四十
一事竟
佛在舍衞國爾時助調達比丘尼常入出他
家到他家中居士婦言善女汝掃灑敷床榻
然火煮食下食是比丘尼即隨所教更有善
比丘尼來到是家居士婦言善女汝掃灑敷
床榻然火煮食下食答言我是汝婢供養汝
耶今汝等坐使我執作居士婦言汝惡性
憍慢助調達比丘尼來隨我語作是中有比
丘尼少欲知足行頭陀聞是事心不喜種種
因縁呵責云何名比丘尼與白衣掃灑敷床
榻然火煮食下食種種因縁呵已向佛廣説
佛以是事集二部僧知而故問助調達比丘
尼汝實作是事不答言實作世尊佛以種種
因縁呵責云何名比丘尼與白衣作種種因
縁呵已語諸比丘以十利故與比丘尼結
戒從今是戒應如是説若比丘尼與白衣作
波夜提波夜提者燒煮覆障若不悔過能障
礙道是中犯者若比丘尼白衣使掃地掃者
波夜提若使灑地敷床榻然火煮食煮羹下
食作者波夜提若隨語閉門突吉羅一百四十
二事竟
佛在舍衞國爾時舍衞國節日諸居士辦種
種好飮食出城至園中但有諸新婦在家偸
蘭難陀比丘尼與一家知識早起著衣持鉢
入是家新婦畏婿來若婿父母來於中門外
與敷坐共相問訊便坐諸新婦頭面禮比丘
尼足現前而坐比丘尼即爲説法經久閉目
便唄新婦恐婿來見若婿父母來故即便起
去第二第三新婦亦復如是比丘尼開眼看
見前無人在心生慚愧捨坐處去是家近大
巷有諸蔽惡人入門見其坐床四顧無人
便偸持去諸新婦不聞比丘尼聲共相謂言
往看在不咸言不在坐床在不答言不在
作是念比丘尼必持至僧坊中遣使索言還
我床來是比丘尼羞瞋故不復至是家是居
士後於市中見人賣床即還奪取遣使語比
丘尼言以得先床汝可還來是中有比丘
尼少欲知足行頭陀聞是事心不喜種種因
縁呵責言云何名比丘尼坐白衣床不付囑
主便去種種因縁呵已向佛廣説佛以是事
集二部僧知而故問偸蘭難陀比丘尼汝實
作是事不答言實作世尊佛以種種因縁呵
責云何名比丘尼坐白衣床不還付主便去
種種因縁呵已語諸比丘以十利故與比丘
尼結戒從今是戒應如是説若比丘尼坐白
衣床不還付主便去波夜提波夜提者燒煮
覆障若不悔過能障礙道是中犯者若比丘
尼坐白衣床不還付主便去波夜提隨不付
去隨得波夜提一百四十
三事竟
佛在舍衞國爾時舍衞國有一大臣淨潔自
喜好出他過語其婦言諸比丘尼不淨著弊
棄衣莫聽坐我床上婦答言爾言已便去偸
蘭難陀常入出是家中前著衣持鉢往到其
家居士婦言我丈夫淨潔自喜好出他過是
語我言諸比丘尼不淨著弊棄衣莫聽坐我
床上偸蘭難陀比丘尼即便瞋言速去汝等
姓勝我耶家勝我耶若我不作比丘尼者汝
等當供給我即高褰衣坐其床上諸居士呵
責言諸比丘尼自言善好有功徳不問主人
輒坐他床上如王夫人如大臣婦是中有比
丘尼少欲知足行頭陀聞是事心不喜向佛
廣説佛以是事集二部僧知而故問偸蘭難
陀比丘尼汝實作是事不答言實作世尊佛
以種種因縁呵責言云何名比丘尼不問主
人坐他床上種種呵已語諸比丘以十利故
與比丘尼結戒從今是戒應如是説若比丘
尼不問主人坐他床上波夜提波夜提者燒
煮覆障若不悔過能障礙道是中犯者若比
丘尼不問主人坐他床上波夜提隨不問坐
隨得波夜提一百四
十四事竟
佛在舍衞國爾時舍衞國節日諸居士辦種
種好飮食欲出城詣園林中諸白衣婦洗浴
以香塗身莊嚴頭面治目塗髮著新好衣内
外莊嚴具助調達比丘尼入是家見居士婦
問言汝洗浴以香塗身莊嚴頭面治目塗髮
著新好衣内外莊嚴具欲作何等答言欲
詣園林中遊戲語比丘尼言善女汝能去
不答言能去問言汝欲乘乘爲當歩去比
丘尼言我等爲是婢供養汝耶云何當歩居
士婦言汝能上乘不比丘尼言汝等尚能我
何以不能是中有婦女羞夫婿羞夫婿父母
者便閉車前後有無婿及父母者開車而
去諸比丘尼無所畏故開車大語戲共相隨
去諸居士呵責言諸比丘尼自言善好有功
徳乘車行如王夫人大臣婦是中有比丘尼
少欲知足行頭陀聞是事心不喜向佛廣説
佛以是事集二部僧知而故問助調達比丘
尼汝實作是事不答言實作世尊佛以種種
因縁呵責云何名比丘尼乘乘種種因縁呵
已語諸比丘以十利故與比丘尼結戒從今
是戒應如是説若比丘尼無病乘乘波夜提
波夜提者燒煮覆障若不悔過能障礙道是
中犯者若比丘尼無病乘乘波夜提隨無病
乘乘隨得波夜提若病不犯一百四十
五事竟
佛在舍衞國爾時舍衞城王園精舍諸比丘
尼在中庭講堂内土埵上有立作者有紡者
有擘治者有抖擻者有作縈者有纒手者爾
時衆多鬪將到王園精舍見諸比丘尼種種
作作是言若王聞者諸麁㲲細㲲雜色
㲲欽婆羅如是等物一時多辦是中有比丘
尼少欲知足行頭陀聞是事心不喜向佛廣
説佛以是事集二部僧知而故問諸比丘尼
汝實作是事不答言實作世尊佛以種種因
縁呵責言云何名比丘尼紡作種種因縁呵
已語諸比丘以十利故與比丘尼結戒從今
是戒應如是説若比丘尼紡績波夜提波夜
提者燒煮覆障若不悔過能障礙道是中犯
者若比丘尼紡績波夜提若縈若績若擘若
抖擻若纒手皆波夜提隨動手隨得波夜提
方便欲作突吉羅若還合縷一轉一突吉羅
若爲縫衣繩綖乃至六兩不犯一百四十
六事竟
佛在舍衞國爾時偸蘭難陀比丘尼得他質
錢腰絡著市中行有鈴聲出諸居士聞已
呵責言諸比丘尼自言善好有功徳著腰絡
行市中如王夫人如大臣婦是中有比丘尼
少欲知足行頭陀聞是事心不喜向佛廣説
佛以是事集二部僧知而故問偸蘭難陀比
丘尼汝實作是事不答言實作世尊佛以種
種因縁呵責言云何名比丘尼著腰絡種種
因縁呵已語諸比丘以十利故與比丘尼結
戒從今是戒應如是説若比丘尼著腰絡波
夜提波夜提者燒煮覆障若不悔過能障
礙道是中犯者若比丘尼著腰絡波夜提
若作突吉羅若治突吉羅若與他著突吉羅
一百四十
七事竟
佛在王舍城爾時助調達比丘尼捉蓋入他
舍諸居士呵責言諸比丘尼自言善好有功
徳捉蓋入他家如王夫人如大臣婦是中有
比丘尼少欲知足行頭陀聞是事心不喜向
佛廣説佛以是事集二部僧知而故問助調
達比丘尼汝實作是事不答言實作世尊佛
以種種因縁呵責言云何名比丘尼捉蓋入
白衣家舍種種因縁呵已語諸比丘以十利
故與比丘尼結戒從今是戒應如是説若比
丘尼捉蓋入白衣舍波夜提波夜提者燒煮
覆障若不悔過能障礙道是中犯者若比丘
尼捉蓋入白衣舍波夜提隨捉隨得波夜提
若倒蓋入不犯一百四十
八事竟
佛在舍衞國爾時有比丘尼名修闍多端正
姝好人所喜見有一長者兒名欝多羅舊相
知識共語共事是兒住憍薩羅國鉢多羅聚
落是比丘尼爲是兒故離有比丘住處安
居是中有比丘尼少欲知足行頭陀聞是事
心不喜種種因縁呵責言云何名比丘尼離
有比丘住處安居種種因縁呵已向佛廣説
佛以是事集二部僧知而故問修闍多汝實
作是事不答言實作世尊佛以種種因縁呵
責言云何名比丘尼離有比丘住處安居種
種呵已語諸比丘以十利故與比丘尼結戒
從今是戒應如是説若比丘尼離有比丘住
處安居波夜提波夜提者燒煮覆障若不悔
過能障礙道是中犯者若比丘尼離有比丘
住處安居波夜提隨離隨得波夜提一百四十
九事竟
佛在王舍城爾時助調達比丘尼安居竟不
二部僧中求三事自恣説見聞疑罪是中有
比丘尼少欲知足行頭陀聞是事心不喜種
種因縁呵責言云何名比丘尼安居竟不二
部僧中求三事自恣説見聞疑罪種種因縁
呵已向佛廣説佛以是事集二部僧知而故
問助調達比丘尼汝實作是事不答言實作
世尊佛以種種因縁呵責言云何名比丘尼
安居竟不二部僧中求三事自恣説見聞疑
罪種種因縁呵已語諸比丘以十利故與比
丘尼結戒從今是戒應如是説若比丘尼安
居竟不二部僧中求三事自恣説見聞疑波
夜提波夜提者燒煮覆障若不悔過能障礙
道是中犯者若比丘尼安居竟不於二部僧
中求三事自恣説見聞疑罪波夜提隨不求
三事自恣説隨得波夜提一百五
十事竟
佛在王舍城爾時助調達比丘尼半月半月
不往僧中求教誡是中有比丘尼少欲知
足行頭陀聞是事心不喜種種因縁呵責言
云何名比丘尼半月半月不往僧中求教誡
種種因縁呵已向佛廣説佛以是事集二部
僧知而故問助調達比丘尼汝實作是事不
答言實作世尊佛以種種因縁呵責言云何
名比丘尼半月半月不往僧中求教誡種
種因縁呵已語諸比丘以十利故與比丘尼
結戒從今是戒應如是説若比丘尼半月半
月不往僧中求教誡波夜提波夜提者燒
煮覆障若不悔過能障礙道是中犯者若比
丘尼半月不往僧中求教誡波夜提隨不求
隨得波夜提一百五十
一事竟
佛在王舍城爾時助調達比丘尼無病不往
受教誡是中有比丘尼少欲知足行頭陀
聞是事心不喜種種因縁呵責言云何名比
丘尼無病不往受教誡種種因縁呵已向
佛廣説佛以是事集二部僧知而故問助調
達比丘尼汝實作是事不答言實作世尊佛
以種種因縁呵責言云何名比丘尼無病不
往受教誡種種因縁呵已語諸比丘以十利
故與比丘尼結戒從今是戒應如是説若比
丘尼無病不往僧中受教誡波夜提波夜提
者燒煮覆障若不悔過能障礙道是中犯
者若比丘尼無病不往受教誡波夜提隨
無病不往受教誡隨得波夜提若病不犯
一百五十
二事竟
十誦尼律卷第四十六

十誦律卷第四十七第七誦之六
　後秦北印度三藏弗若多羅共羅什譯　
尼律第六
佛在倶舍彌國爾時迦留羅提舍比丘命終
有姉妹比丘尼七人名偸蘭難陀尼周那難
陀尼提舍尼憂波提舍尼提舍域多尼提
舍婆羅那尼提舍叉多尼是諸比丘尼有大
勢力集薪木材燒是比丘身拾骨起塔爾
時有一比丘名迦陀從和耆國遊行向維耶
離道中見是塔問是誰塔答言迦留羅提
舍比丘塔又言此凡夫人何用起塔即壞
是塔敷繩床坐上偸蘭難陀比丘尼聞迦
陀比丘破其兄塔敷床坐上聞已瞋恚語諸
妹言各持鍼線來縫是比丘著床是僧坊
近道時優波離過聞如是事即往語是比
丘言汝在此中坐者諸比丘尼正爾當來縫
汝著床答言若縫我著床者我從此臭身得
脱優波離言汝雖脱臭身諸比丘尼當得
大罪是比丘即入禪定令身不現優波離
即出去諸比丘尼入共相謂言是比丘在不
即看不見手摸繩床看猶覺有暖作是言必
是本剃毛人優波離教使走去是中有比丘
尼少欲知足行頭陀聞是事心不喜種種因
縁呵責言云何名比丘尼有比丘住處外門
不問便入種種因縁呵已向佛廣説佛以是
事集二部僧知而故問偸蘭難陀比丘尼汝
實作是事不答言實作世尊佛以種種因縁
呵責云何名比丘尼有比丘住處外門不問
便入種種因縁呵已語諸比丘以十利故與
比丘尼結戒從今是戒應如是説若比丘尼
有比丘住處外門不問便入波夜提波夜提
者燒煮覆障若不悔過能障礙道是中犯者
若比丘尼有比丘住處外門不問便入波夜
提隨不問入隨得爾所波夜提一百五十
三事竟
佛在舍衞國爾時佛不在比丘尼僧前結同
戒在比丘僧前結同戒已語諸比丘汝等向
比丘尼僧説佛即入房坐禪諸比丘共相謂
言佛結同戒教我等向諸比丘尼僧説誰
能爲諸比丘尼僧説又念長老跋提比丘有
福徳威力名聞流布是長老跋提比丘能往
詣王園精舍爲比丘尼僧説同戒諸比丘即
往是比丘所言佛爲我等結同戒語我等言
汝等向比丘尼僧説即入房坐禪我等作是
思惟誰能爲比丘尼僧説同戒又作是念長
老跋提比丘有福徳威力名聞流布必能爲
説汝能爲王園精舍比丘尼僧説同戒不長
老跋提默然受之諸比丘即頭面禮跋提足
右繞而去是夜過已跋提比丘著衣持鉢共
後行比丘入舍衞城乞食食後到王園比丘
尼精舍諸比丘尼遙見長老跋提比丘來即
起與敷床榻坐處有辦水者有辦草者跋提
到已洗脚就座坐已令集比丘尼僧集已語
言諸善女佛結同戒我及汝等應共受持是
中有長老善好比丘尼皆言善好偸蘭難
陀比丘尼喑嗌不受是中有比丘尼少欲知
足行頭陀聞是事心不喜種種因縁呵責
言云何名比丘尼喑嗌向比丘種種因縁
呵已向佛廣説佛以是事集二部僧知而故
問是比丘尼汝實作是事不答言實作世尊
佛以種種因縁呵責言云何名比丘尼喑嗌
向比丘種種因縁呵已語諸比丘以十利故
與比丘尼結戒從今是戒應如是説若比丘
尼喑嗌向比丘者波夜提波夜提者燒煮覆
障若不悔過能障礙道是中犯者若比丘尼
喑嗌向比丘波夜提隨喑嗌向比丘隨得爾
所波夜提一百五十
四事竟
佛在舍衞國爾時迦羅比丘尼本是外道喜
鬪諍瞋恚共諸比丘尼鬪諍惡口恐他作是
言某王是我相識是我檀越某大臣鬪將居
士是我相識檀越當用是力治汝諸比丘尼
恐怖是中有比丘尼少欲知足行頭陀聞是
事心不喜種種因縁呵責言云何名比丘尼
共他鬪諍惡口恐他作是言某王是我相識
是我檀越某大臣鬪將居士是我相識檀越
當用是力治汝令諸比丘尼恐怖種種因縁
呵責已向佛廣説佛以是事集二部僧知而
故問汝實作是事不答言實作世尊佛以種
種因縁訶責言云何名比丘尼共他鬪諍惡
口恐他作是言某王與我相識是我檀越某
大臣鬪將居士與我相識檀越當用是力治
汝令諸比丘尼恐怖種種因縁呵已語諸比
丘以十利故與比丘尼結戒從今是戒應如
是説若比丘尼共比丘尼鬪諍惡口恐怖他
波夜提波夜提者燒煮覆障若不悔過能障
礙道是中犯者若比丘尼共比丘尼鬪諍惡
口恐怖他言某王是我知識當以王力治汝
波夜提大臣力鬪將力居士力治汝皆波夜
提隨作是語隨得爾所波夜提一百五十
五事竟
佛在舍衞國爾時偸蘭難陀比丘尼喜入出
他家早起行詣諸家中庭立大門中立厨下
立是中若有沙門婆羅門來爲乞食故來偸
蘭難陀比丘尼語言食未辦若言主人不在
如是從家至家遮諸乞食人諸乞食人不得
食故呵責言是不吉弊女慳惜他家故令我
等不得食是中有比丘尼少欲知足行頭陀
聞是事心不喜向佛廣説佛以是事集二部
僧知而故問偸蘭難陀比丘尼汝實作是事
不答言實作世尊佛以種種因縁呵責言云
何名比丘尼護惜他家種種因縁呵已語諸
比丘以十利故與比丘尼結戒從今是戒
應如是説若比丘尼護惜他家波夜提波夜
提者燒煮覆障若不悔過能障礙道是中犯
者若比丘尼護惜白衣家波夜提隨護惜隨
得爾所波夜提一百五十
六事竟
佛在迦維羅衞國爾時摩訶男釋請佛及二
部僧明日食佛默然受知佛默然受已頭面
禮足右遶而去還家通夜辦種種多美飮食
早起敷坐處遣使白佛時到食具已辦唯聖
知時佛與二部僧入已皆坐知佛坐已自手
行水自與種種多美飮食自恣滿足爾時助
調達比丘尼滿鉢中飯以羹澆上在前不噉
四向顧視摩訶男釋作是念我當遍看誰
少誰不少誰食誰不食見助調達比丘尼滿
鉢飯羹在前不食語言善女何故不食答
言我先已食何故取飯答言汝便持去摩
訶男釋善好不嫌諸居士隨摩訶男釋者
作是言摩訶男釋供給衆僧如事大家諸
比丘尼現前呵辱佛遙見比丘尼所作聞諸
居士呵責食後到僧坊中集二部僧種種因
縁呵責助調達比丘尼摩訶男釋供給衆僧
如事大家云何現前毀辱種種因縁呵責
已語諸比丘從今聽諸比丘尼數數食何以
故女人喜數數食故以十利故與比丘尼結
戒從今是戒應如是説若比丘尼受請都不
食者波夜提波夜提者燒煮覆障若不悔過
能障礙道是中犯者若比丘尼受請乃至不
食一口波夜提隨受請不食隨得爾所波
夜提一百五十
七事竟
佛在釋氏國是中有比丘尼名結髮作法師
善能説法見一年少比丘無深智慧即問難
阿毘曇事是比丘不能隨順問答是比丘尼
出自貢高語諸比丘尼言我今問一比丘阿
毘曇事不能隨順答我是中有比丘尼少欲
知足行頭陀聞是事心不喜種種因縁呵責
言云何名比丘尼比丘不聽問經律阿毘曇
事便問種種因縁呵已向佛廣説佛以是
事集二部僧知而故問結髮比丘尼汝實作
是事不答言實作世尊佛以種種因縁訶責
言云何名比丘尼比丘不聽問經律阿毘曇
事便問種種因縁呵已語諸比丘以十利
故與比丘尼結戒從今是戒應如是説若比
丘尼比丘不聽問經律阿毘曇事便問波夜
提波夜提者燒煮覆障若不悔過能障礙
道是中犯者若比丘尼比丘不聽問難經
律阿毘曇中事若以偈問偈偈波夜提若以
章問章章波夜提若別句問句句波夜提
一百五十
八事竟
佛在王舍城爾時助調達比丘尼裸形露地
洗浴諸居士見不喜呵責言諸比丘尼自言
善好有功徳裸形露地洗浴如婬女是中有
比丘尼少欲知足行頭陀聞是事心不喜向
佛廣説佛以是事集二部僧知而故問助調
達比丘尼汝實作是事不答言實作世尊佛
以種種因縁呵責云何名比丘尼裸形露地
洗浴種種因縁呵已語諸比丘以十利故與
比丘尼結戒從今是戒應如是説若比丘尼
裸形露地洗浴波夜提波夜提者燒煮覆障
若不悔過能障礙道是中犯者若比丘尼裸
形露地洗浴波夜提隨裸形露地洗浴隨得
爾所波夜提一百五十
九事竟
佛在王舍城爾時助調達比丘尼著白衣嚴
身具諸居士呵責言諸比丘尼自言善好有
功徳著白衣嚴身具如王夫人大臣婦是
中有比丘尼少欲知足行頭陀聞是事心不
喜向佛廣説佛以是事集二部僧知而故問
助調達比丘尼汝實作是事不答言實作世
尊佛以種種因縁訶責言云何名比丘尼
著白衣嚴身具種種因縁呵已語諸比丘以
十利故與比丘尼結戒從今是戒應如是
説若比丘尼著白衣嚴身具波夜提波夜提
者燒煮覆障若不悔過能障礙道是中犯者
若比丘尼著白衣嚴身具波夜提隨著隨得
爾所波夜提一百六
十事竟
佛在王舍城爾時助調達比丘尼故往觀聽
歌舞伎樂看莊嚴伎兒諸居士呵責言諸
比丘尼自言善好有功徳故往觀聽歌舞伎
樂莊嚴伎兒如王夫人如大臣婦是中有
比丘尼少欲知足行頭陀聞是事心不喜向
佛廣説佛以是事集二部僧知而故問是比
丘尼汝實作是事不答言實作世尊佛以種
種因縁呵責言云何名比丘尼故往觀聽歌
舞伎樂莊嚴伎兒種種因縁呵已語諸比
丘以十利故與比丘尼結戒從今是戒應如
是説若比丘尼故往觀聽歌舞伎樂莊嚴
伎兒波夜提波夜提者燒煮覆障若不
悔過能障礙道是中犯者若比丘尼故往
觀聽歌舞伎樂莊嚴伎兒得見者波逸提
不得見者突吉羅若從下至高得見波夜提
不得見突吉羅若從高至下得見波夜提不
得見突吉羅不犯者不故往道由中過不犯
一百六十
一事竟
佛在舍衞國爾時偸蘭難陀比丘尼兩道中
間生癰即喚白衣解看還繋是中有比丘尼
少欲知足行頭陀聞是事心不喜種種因縁
呵責言云何名比丘尼屏處有瘡令白衣解
看還繋種種因縁呵已向佛廣説佛以是事
集二部僧知而故問偸蘭難陀比丘尼汝實
作是事不答言實作世尊佛以種種因縁呵
責言云何名比丘尼屏處有瘡使白衣解
看還繋種種因縁呵已語諸比丘以十利故
與比丘尼結戒從今是戒應如是説若比丘
尼有瘡使白衣解繋者波夜提瘡者有三
種一者癰瘡等自生二者物傷三者中風堅
癖癖有三種冷癖熱癖風癖若比丘尼自能
繋不能解應自繋令他解若自能解不能
繋應自解令他繋是中犯者若比丘尼令白
衣繋而不解波夜提若令解不繋波夜提隨
令繋解隨得爾所波夜提一百六十
二事竟
佛在舍衞國爾時修闍陀比丘尼年少端正
與欝多羅長者兒共相識共事是比丘尼共
行坐起言語説俗事是中有比丘尼少欲知
足行頭陀聞是事心不喜種種因縁呵責言
云何名比丘尼共男子行説俗事種種因縁
呵已向佛廣説佛以是事集二部僧知而故
問修闍陀比丘尼汝實作是事不答言實作
世尊佛以種種因縁呵責云何名比丘尼與
男子共行説俗事種種因縁呵已語諸比丘
以十利故與比丘尼結戒從今是戒應如是
説若比丘尼與男子共行説俗事波夜提波
夜提者燒煮覆障若不悔過能障礙道是中
犯者若比丘尼與男子共行説俗事波夜提
隨共行説俗事隨得爾所波夜提一百六十
三事竟
佛在王舍城爾時助調達比丘尼以好香揩
身復以塗香胡麻屑胡麻滓揩身是中有比
丘尼少欲知足行頭陀聞是事心不喜種種
因縁呵責言云何名比丘尼以香揩身以塗
香胡麻屑胡麻滓揩身種種因縁呵已向佛
廣説佛以是事集二部僧知而故問助調達
比丘尼汝實作是事不答言實作世尊佛以
種種因縁呵責云何名比丘尼以塗香胡麻
屑胡麻滓揩身種種因縁呵已語諸比丘以
十利故與比丘尼結戒從今是戒應如是説
若比丘尼以塗香胡麻屑胡麻滓揩身波夜
提波夜提者燒煮覆障若不悔過能障礙道
是中犯者若比丘尼以香揩身波夜提若以
塗香胡麻屑胡麻滓身皆波夜提隨用揩
身隨得爾所波夜提一百六十
四事竟
佛在王舍城爾時助調達比丘尼不自以香
塗身復不自以香揩身胡麻屑胡麻滓揩
身使式叉摩尼沙彌尼白衣女揩身是中有
比丘尼少欲知足行頭陀聞是事心不喜種
種因縁呵責言云何名比丘尼使式叉摩尼
沙彌尼以香塗身復以香揩身胡麻屑胡麻滓
揩身種種因縁呵已向佛廣説佛以是事集
二部僧知而故問助調達比丘尼汝實作是
事不答言實作世尊佛以種種因縁呵責言
云何名比丘尼使式叉摩尼沙彌尼白衣女以
香塗身復以香揩身胡麻屑胡麻滓揩身種
種因縁呵已語諸比丘以十利故與比丘尼
結戒從今是戒應如是説若比丘尼使人以
香塗身復以香揩身胡麻屑胡麻滓揩身波
夜提波夜提者燒煮覆障若不悔過能障
礙道是中犯者若比丘尼使人以香揩身波
夜提若使人以香塗身波夜提胡麻屑胡麻
滓揩身皆波夜提隨使人揩隨得爾所波
夜提一百六十
五事竟
佛在舍衞國爾時偸蘭難陀比丘尼著頭光
在婬女門中立諸婆羅門居士來欲近之即
以脚蹴蹋作是言汝欲共我作婬欲耶諸居
士呵責言諸比丘尼自言善好有功徳著頭
光在婬女門中立見諸人來近以脚蹴蹋是
中有比丘尼少欲知足行頭陀聞是事心不
喜向佛廣説佛以是事集二部僧知而故
問偸蘭難陀比丘尼汝實作是事不答言實
作世尊佛以種種因縁呵責言云何名比丘
尼著頭光在婬女門中立種種呵已語諸比
丘以十利故與比丘尼結戒從今是戒應如
是説若比丘尼著頭光波夜提波夜提者燒
煮覆障若不悔過能障礙道是中犯者若比
丘尼著頭光波夜提若作突吉羅若治故光
突吉羅若與他著突吉羅一百六十
六事竟
佛在王舍城爾時助調達比丘尼有大式叉
摩尼年少端正可愛欲受大戒有弊惡人見
生貪著心作是念比丘尼爲王所守護不得
強奪諸比丘尼法應從比丘受大戒若是式
叉摩尼出受戒時我當捉取將去是式叉摩
尼出受大戒是弊惡人強捉將去是中有比
丘尼少欲知足行頭陀聞是事心不喜種種
因縁呵責言云何名比丘尼不語僧坊中比
丘尼出遠門去種種因縁呵已向佛廣説佛
以是事集二部僧種種因縁呵責言云何名
比丘尼不語僧坊中比丘尼出遠門去種種
呵已語諸比丘以十利故與比丘尼結戒從
今是戒應如是説若比丘尼不語餘比丘尼
出遠門去波夜提波夜提者燒煮覆障若不
悔過能障礙道是中犯者若比丘尼從比丘
尼僧坊中不語餘比丘尼出門遠去波夜
提隨不語出門隨得爾所波夜提一百六十
七事竟
佛在王舍城爾時助調達比丘尼以刷刷頭
諸居士呵責言諸比丘尼自言善好有功徳
以刷刷頭如白衣女是中有比丘尼少欲知
足行頭陀聞是事心不喜向佛廣説佛以是
事集二部僧知而故問助調達比丘尼汝實
作是事不答言實作世尊佛以種種因縁呵
責言云何名比丘尼以刷刷頭種種因縁
呵已語諸比丘以十利故與比丘尼結戒從
今是戒應如是説若比丘尼以刷刷頭波夜
提波夜提者燒煮覆障若不悔過能障礙道
是中犯者若比丘尼以刷刷頭波夜提隨刷
刷隨得爾所波夜提一百六十
八事竟
佛在王舍城爾時助調達比丘尼使他刷頭
諸居士呵責言善女汝等已出家何用刷
頭爲是中有比丘尼少欲知足行頭陀聞是
事心不喜種種因縁呵責言云何名比丘
尼使他刷頭種種因縁呵已向佛廣説佛
以是事集二部僧知而故問助調達比丘尼
汝實作是事不答言實作世尊佛以種種因
縁呵責言云何名比丘尼使他刷頭種種因
縁呵已語諸比丘以十利故與比丘尼結
戒從今是戒應如是説若比丘尼使他刷頭
波夜提波夜提者燒煮覆障若不悔過能障
礙道是中犯者若比丘尼使他刷頭波夜提
隨使他刷頭隨得爾所波夜提一百六十
九事竟
佛在王舍城爾時助調達比丘尼以梳梳頭
是中有比丘尼少欲知足行頭陀聞是事心
不喜向佛廣説佛以是事集二部僧知而故
問助調達比丘尼汝實作是事不答言實作
世尊佛以種種因縁呵責言云何名比丘
尼以梳梳頭種種因縁呵已語諸比丘以十
利故與比丘尼結戒從今是戒應如是説若
比丘尼以梳梳頭波夜提波夜提者燒煮覆
障若不悔過能障礙道是中犯者若比丘
尼以梳梳頭波夜提隨梳隨得爾所波夜提
一百七
十事竟
佛在舍衞國爾時助調達比丘尼使他梳頭
是中有比丘尼少欲知足行頭陀聞是事心
不喜向佛廣説佛以是事集二部僧知而故
問助調達比丘尼汝實作是事不答言實作
世尊佛以種種因縁呵責言云何名比丘
尼使他梳頭種種因縁呵已語諸比丘以十
利故與比丘尼結戒從今是戒應如是説若
比丘尼使他梳頭波夜提波夜提者燒煮覆
障若不悔過能障礙道是中犯者若比丘
尼使他梳頭波夜提隨使他梳頭隨得爾所
波夜提一百七十
一事竟
佛在王舍城爾時助調達比丘尼編頭髮諸
居士呵責言汝比丘尼出家人何故編頭髮
爲是中有比丘尼少欲知足行頭陀聞是
事心不喜向佛廣説佛以是事集二部僧知
而故問助調達比丘尼汝實作是事不答
言實作世尊佛以種種因縁呵責言云何
名比丘尼編頭髮種種因縁呵已語諸比丘
以十利故與比丘尼結戒從今是戒應如是
説若比丘尼編頭髮波夜提波夜提者燒煮
覆障若不悔過能障礙道是中犯者若比
丘尼編頭髮波夜提隨編隨得爾所波夜提
一百七十
二事竟
佛在王舍城爾時助調達比丘尼使他編頭
髮是中有比丘尼少欲知足行頭陀聞是事
心不喜向佛廣説佛以是事集二部僧知而
故問助調達比丘尼汝實作是事不答言實
作世尊佛以種種因縁呵責言云何名比丘
尼使他編頭髮種種因縁呵已語諸比丘以
十利故與比丘尼結戒從今是戒應如是説
若比丘尼使他編頭髮波夜提波夜提者燒
煮覆障若不悔過能障礙道是中犯者若比
丘尼使他編頭髮波夜提隨使他編頭髮隨
得爾所波夜提一百七十
三事竟
佛在舍衞國爾時王園比丘尼精舍門前有
好草地淨潔故多人衆集是中多有弊惡人
見諸比丘尼出入時便形相説其過罪共相
謂言是睞眼是爛眼是癭是黒是白是好
是醜是有威徳是無威徳諸比丘尼聞是事
心不喜作是念諸人集此者以是好草故我
等何不壞是草耶即大小便其上草即乾死
諸居士呵責言不吉弊女更無餘行處耶淨
草中大小便是中有比丘尼少欲知足行頭
陀聞是事心不喜向佛廣説佛以是事集二
部僧知而故問諸比丘尼汝實作是事不答
言實作世尊佛以種種因縁訶責言云何
名比丘尼生草上大小便種種因縁呵已語
諸比丘以十利故與比丘尼結戒從今是戒
應如是説若比丘尼生草上大小便波夜提
波夜提者燒煮覆障若不悔過能障礙道是
中犯者若比丘尼生草上大小便波夜提隨
生草上大小便隨得爾所波夜提一百七十
四事竟
佛在舍衞國爾時偸蘭難陀比丘尼故出精
是中有比丘尼少欲知足行頭陀聞是事心
不喜種種因縁呵責言云何名比丘尼故出
精種種因縁呵已向佛廣説佛以是事集二
部僧知而故問偸蘭難陀比丘尼汝實作是
事不答言實作世尊佛以種種因縁呵責
言云何名比丘尼故出精種種因縁呵已
語諸比丘以十利故與比丘尼結戒從今是
戒應如是説若比丘尼故出精波夜提波夜
提者燒煮覆障若不悔過能障礙道是中犯
者若比丘尼故出精波夜提隨故出精隨
得爾所波夜提
佛在舍衞國爾時諸比丘尼夢中失精覺已
作是念佛結戒不聽我等故出精今夢中失
精我當云何是事白佛佛以是事集二部
僧種種因縁讃戒讃持戒讃戒讃持戒已語
諸比丘從今是戒應如是説若比丘尼故出
精除夢中波夜提一百七十
五事竟
佛在舍衞國爾時迦留陀夷與掘多比丘尼
相識知舊共語共事時迦留陀夷二月遊行
他國掘多比丘尼聞已心不喜迦留陀夷二
月遊行還到舍衞國掘多比丘尼聞已洗浴
莊嚴面目香油塗髮著輕染衣到迦留陀夷
所頭面禮足在前而坐時迦留陀夷生染著
心諦視其面比丘尼亦生染心視比丘面比
丘尼作是念此視我面必生染著我何不在
前起行時迦留陀夷但著泥洹僧共行來往
欲心動發畏犯戒故不敢相觸諦相視面便
失不淨離急熱已即還本坐掘多比丘尼知
失不淨語迦留陀夷持是衣來我當與浣即
脱衣與比丘尼持是衣小却一面綟衣取
汁分作二分一分飮一分著女根中即時有
福徳人來受母胎是比丘尼腹漸漸大諸比
丘尼言汝是犯婬欲人驅出僧坊是比丘尼
言我不作婬自説如上因縁諸比丘尼不知
云何以是事向佛廣説佛以是事集二部僧
知而故問是比丘尼汝實作是事不答言實
作世尊佛語諸比丘尼汝等莫説是比丘尼
此事以如是因縁故得娠佛以種種因縁呵
責言云何名比丘尼飮精種種因縁呵已
語諸比丘以十利故與比丘尼結戒從今是
戒應如是説若比丘尼飮精波夜提波夜提
者燒煮覆障若不悔過能障礙道是中犯者
若比丘尼飮男子精波夜提隨飮隨得爾所
波夜提一百七十
六事竟
佛在王舍城爾時助調達比丘尼男子洗處
浴諸居士呵責言諸比丘尼自言善好有功
徳在男子洗處浴如婬女是中有比丘尼少
欲知足行頭陀聞是事心不喜向佛廣説佛
以是事集二部僧知而故問助調達比丘尼
汝實作是事不答言實作世尊佛以種種因
縁呵責言云何名比丘尼在男子洗處浴種
種因縁呵已語諸比丘以十利故與比丘尼
結戒從今是戒應如是説若比丘尼男子洗
處浴波夜提波夜提者燒煮覆障若不悔
過能障礙道是中犯者若比丘尼男子洗處
浴波夜提隨男子洗處浴隨得爾所波夜提
一百七十
七事竟
佛在王舍城爾時助調達比丘尼喜門中立
諸居士呵責言諸比丘尼自言善好有功徳
在門中立如婬女是中有比丘尼少欲知足
行頭陀聞是事心不喜向佛廣説佛以是事
集二部僧知而故問助調達比丘尼汝實作
是事不答言實作世尊佛以種種因縁呵責
言云何名比丘尼喜門中立種種呵已語
諸比丘以十利故與比丘尼結戒從今是戒
應如是説若比丘尼在門中立波夜提波夜
提者燒煮覆障若不悔過能障礙道是中犯
者若比丘尼在門中立波夜提隨門中立隨
得爾所波夜提一百七十八波夜提
事具足竟
八波羅提提舍尼法
佛在釋氏國爾時釋摩男請佛及二部僧明
日食佛默然受知佛默然受已頭面禮佛足
右遶而去還舍通夜辦種種多美飮食煮藥
草乳汁早起敷坐處遣使白佛食具已辦唯
聖知時佛及二部僧往入其舍就座而坐釋
摩男見佛及二部僧坐已自手行水自下
飯與藥草乳汁澆上爾時助調達比丘尼盛
滿鉢飯以藥草乳汁澆上著前不食四向顧
視釋摩男作是念我當遍看誰少誰不少
誰食誰不食見助調達比丘尼置鉢在前不
食問言何故不食答言汝有未煎乳不有
者當食答言是藥草乳汁美好可食若有未
煎乳者當以相與又問汝有酪生酥熟酥
油魚肉脯者我當得食語言藥草乳汁可並
食若有酪生酥熟酥油魚肉脯當以相與
助調達比丘尼言汝請佛及僧汝若無力能
隨意與者何故請佛及僧耶若餘人請者當
隨意與是熟乳何處無有釋摩男善好聞
是語不瞋餘隨從釋摩男者瞋言諸比丘尼
自言善好有功徳是釋摩男供給衆僧如
事大家云何現前呵辱佛見助調達比丘尼
作是事聞諸居士呵責食後以是事集二部
僧種種因縁呵責助調達比丘尼言云何名
比丘尼釋摩男供給衆僧如事大家云何現
前呵辱種種因縁呵已語諸比丘以十利故
與比丘尼結戒從今是戒應如是説若比丘
尼無病自爲索乳是比丘尼應諸比丘尼
前説是事作是言諸善女我墮可呵法不隨
順道可悔過我今悔過是名初波羅提提舍
尼法是中犯者若比丘尼無病自爲索乳得
者波羅提提舍尼不得者突吉羅爲病者索
得者不犯若從親里索若先請若不索自與
不犯一事
竟酪生酥熟酥油魚肉脯亦如是
是名爲八波羅提提舍尼法不共戒都竟共戒
如比丘戒中廣説
比丘尼八敬法
比丘尼布薩日到寺中隨意請一比丘受教
誡法比丘尼僧要當自和合僧差一比丘尼
來受教誡要須伴共來來到已頭面禮教
誡比丘足問訊應如是語比丘尼僧和合頭
面禮和合比丘僧足乞半月教誡法所勅教
誡法我當受持比丘應語比丘尼言釋迦牟
尼佛多陀阿伽度阿羅呵三藐三佛陀知者見
者爲比丘尼説半月八敬法何等八一者
百歳比丘尼見新受具戒比丘應一心謙敬
禮足二者比丘尼應從比丘僧乞受具戒三
者若比丘尼犯僧殘罪應從二部僧乞半月
摩那埵法四者無比丘住處比丘尼不得安
居五者比丘尼安居竟應從二部僧中自恣
求見聞疑罪六者比丘尼半月從比丘受
八敬法七者比丘尼語比丘言聽我問修多
羅毘尼阿毘曇比丘聽者應問若不聽者
不得問八者比丘尼不得説比丘見聞疑罪
是爲八一比丘尼受是八敬法布薩時應白
比丘尼僧中説是八敬法布薩竟至明日是
先受八敬法比丘尼應還來禮是教誡比丘
足比丘尼僧和合頭面禮和合比丘僧足比
丘尼僧和合布薩竟
次説比丘法僧和合説戒時是教誡比丘尼
比丘若聞説戒比丘言僧今和合先作何事
是受教誡比丘尼比丘應至上座所偏袒右
肩胡跪合掌比丘尼僧和合頭面禮和合比
丘僧足乞半月教誡法所勅教誡法我當都
受上座應語和合比丘尼僧不須作教誡羯
磨是比丘還語比丘尼衆僧語汝和合比丘
尼僧教誡比丘尼羯磨佛已捨凡教誡比丘
尼比丘不得出界外若出界外得突吉羅
罪
十誦尼律卷第四十七

十誦律卷第四十八第八誦之一
　後秦北印度三藏弗若多羅共羅什譯　
増一法之一
佛婆伽婆住舍婆提長老優波離問佛若男
子作女人威儀女人相女人服作女人形制
已如男子法受戒得戒不佛言得戒衆僧
得罪
又問若女人作男子威儀男子相男子服作
男子形制已如女人法受戒得戒不佛言得
戒衆僧得罪
又問若未度出家便與受具戒得戒不佛
言得戒衆僧得罪爾時六群比丘誘他弟子
與法與食諸上座呵責言云何得教化弟子
如法六群比丘便誘將去與法與食諸比丘
不知云何以是事白佛佛言從今不得誘
他弟子與法與食若誘者得突吉羅
又問若比丘不欲反戒便語他言汝與我作
和上爲受和上即反戒耶佛言不也是
戲語耳佛知故問阿難小兒能食上驅烏
不答言能世尊佛言從今聽沙彌能驅烏乃
至七歳得作沙彌爾時瓶沙王以六歳一閏
諸比丘不知云何以是事白佛佛言應隨
王法時王瓶沙一歳作六月小諸比丘不知
云何以是事白佛佛言應隨王法春初月
大二月小三月大四月小夏初月大二月小
三月大四月小冬初月大二月小三月大四
月小又問若非比丘住處説戒是説戒不佛
言若比丘尼説戒者是説戒
又問得戒沙彌説戒是説戒不佛言不名説
戒得聽説戒受歳不得足數説戒受歳及餘
羯磨頗有比丘在地與空中清淨不佛言不
得在空中與地清淨不佛言不得二倶在空
中得與清淨不佛言不得界内得與界外清
淨不佛言不得界外得與界内清淨不佛
言不得合界者得共界内者得又問在地
者得與空中清淨説戒不佛言不得空中
得與地清淨説戒不佛言不得又問二倶在
空中得與清淨説戒不佛言不得界内得
與界外清淨説戒不佛言不得界外得與界
内清淨説戒不佛言不得若合界者得共在
界内者得又問在地得與空中欲不佛言不
得空中得與地欲不佛言不得二倶在空
中得與欲不佛言不得界内得與界外欲
不佛言不得界外得與界内欲不佛言不
得合界者得共在界内者得又問在地得與
空中欲羯磨不佛言不得空中得與在地
欲羯磨不佛言不得二倶在空中得與欲羯
磨不佛言不得界内得與界外欲羯磨不佛
言不得界外得與界内欲羯磨不佛言不
得合界者得共在界内者得又問在地得與
空中欲不佛言不得在空中得與地欲不佛
言不得二倶在空中得與欲不佛言不得
界内得與界外欲不佛言不得界外得與界
内欲不佛言不得合界者得共在界内者得
又問在地得與空中欲結界不佛言不得空
中得與地欲結界不佛言不得二倶在空中
得與欲結界不佛言不得界内得與界外
欲結界不佛言不得界外得與界内欲結
界不佛言不得合界者得共在界内者得
又問若不捨先界得廣界狹界不佛言不
得又問得並結界不佛言周匝説内相外
相者得又問頗有結界不隨羯磨捨耶佛
言有若牆塹内又問比丘在樹上得結界不
佛言若羯磨時衆數滿者得又問若僧破得
結界不佛言如法者結界得又問過去佛
法幾時住世佛言隨清淨比丘不壞法説戒
時名法住世又問未來佛法幾時住世佛言
隨清淨比丘不壞法説戒時名法住世又問
今世尊法幾時住世佛言隨清淨比丘不壞
法説戒時名法住世又問若比丘聚落中初
作僧坊齊幾許作界佛言隨聚落隨聚落
界齊行來處又問若比丘阿練若住處初
作僧坊齊幾許作界佛言面各一拘盧舍
一拘盧舍此内諸比丘皆共一處布薩作羯
磨不得別衆説戒作羯磨別作者得罪又
問法滅時結界名結界不佛言不名結界
法滅時一切結界一切受戒一切戒一切羯
磨皆滅又問若作羯磨比丘死餘比丘不知
界相得捨界不佛言得捨又問比丘山上
作僧坊山下十拘盧舍得安居不佛言得又
問何處與安居物佛言安居處應與又問
比丘山下作僧坊山上十拘盧舍得安居不
佛言得何處應與安居物佛言隨安居處與
又問僧破作二分若一分中有比丘出界
至地了時是名破安居 失衣得自違言罪
不佛言不破安居不失衣但得自違言罪又
問何處受七日法佛言界内受從誰受佛
言從五衆受比丘比丘尼式叉摩尼沙彌沙
彌尼又問心念得受七日法不佛言不得
除五種人所謂阿練兒獨住人遠行人長
病人飢餓時親里邊住人又問有外道親里
遣使喚比丘大徳來今祠摩醯首羅天揵陀
天摩尼跋陀天得破安居去不佛言得去爲
彼清淨故又問若比丘誦阿含不通利欲更
誦利欲問欲更從他受得破安居去不佛言
得又問若未得者求得未解者求解未證
者求證故得破安居去不佛言得去
比丘白佛用何皮作革屣如先説又問云何
名坐皮上佛言身著者名爲坐又問云何
名爲臥皮上佛言脇著者名爲臥云何名
著佛言從足至臍是名爲著又問師子皮
肉血筋得食不佛言一切不得噉食又
問黒鹿皮肉血筋得食不佛言除皮餘者
得食又問佛先説不得食生肉血若病餘
藥不能治者得食不佛言得食若餘藥能
治差者不得食食者得偸蘭遮有比丘
病痔往語耆域言治我此病耆域言應刀
割比丘言佛不聽刀割是事白佛佛言以
指爪掐掐時不能斷佛言用葦竹籤竹
割割又不能斷是事白佛佛言應屏處刀
割
瓶沙王死時諸比丘互相謂言瓶沙王死
我等將不内宿耶佛言比丘汝謂瓶沙王
死故内宿耶阿闍世王代處故不名内宿有
比丘爲沙彌淨人擔食共道行食時淨人持
食與比丘比丘不食將非殘宿食耶諸比
丘不知云何是事白佛佛言爲他擔者無犯
又問不割截衣得受持不佛言得受又
問得著入聚落不佛言不得云何應割截
佛言長五肘廣三肘有衣不滿五肘佛言聽
畜三種衣上中下上者長五肘廣三肘下
者長四肘廣二肘半此二中間名爲中以繩
繋泥洹僧故破佛言應作倶修羅著有軟
體比丘揩膊傷破是事白佛佛言下開
五寸許又問比丘應受倶修羅不佛言不
應受得壞所受衣作倶修羅
憍薩羅國有人施僧衣諸比丘不知云何分
是事白佛佛言分作四分三分與比丘一分
與沙彌憍薩羅國有一比丘死不知云何分
衣鉢是事白佛佛言分作四分三分與比
丘一分與沙彌
新作祇桓竟多有比丘集千二百五十人
諸居士見大衆集施比丘僧衣諸比丘不受
佛未聽我等受僧施衣是事白佛佛言得受
施僧衣有人施比丘尼僧衣諸比丘尼不受
佛未聽我等受比丘尼僧施衣是事白佛佛
言聽受比丘尼僧施衣有人施二部僧衣是
二部僧不受佛未聽我等受二部僧衣是事
白佛佛言聽受二部僧衣不知云何分是事
白佛佛言作四分三分與比丘比丘尼一分
與式叉摩尼沙彌沙彌尼
有居士見大衆集施比丘僧衣居士心念一
比丘與我等唱説者善諸比丘以是事白佛
佛言聽唱唱者在地不得遠聞佛言聽在埵
上埵上亦不得遠聞佛言應在高處令遠
處得見亦聞有諸居士見大衆集施衣作是
念聽我安衣架上入僧者善以是事白佛
佛言聽有居士見大衆集施僧衣作是念聽
一人讃歎僧者善以是事白佛佛言聽讃
歎讃歎僧者作是言僧持戒具足念具足
三昧具足智慧具足解脱具足度知見具足
學無學倶解脱向果得果是中有未得道者
疑不受分我非學無學非倶解脱非向果得
果故不應受分以是事白佛佛言應受若
持戒與僧和合求解脱離生死向泥洹不求
後生行三業坐禪誦經佐助衆事如是行者
得清淨受分
爾時世尊與五百阿羅漢入首波城到長者
蛆毘揵挐舍受食已至阿耨達池上食鹿
子母聞今日世尊與五百阿羅漢入首波城
詣長者蛆毘揵挐舍受食已到阿耨達池
上食聞已生信淨心往到佛所頭面禮足在
一面坐已白佛言世尊今日與五百阿羅漢
入首波城詣長者蛆毘揵挐舍受食已至
阿耨達池上食世尊我今請佛及別請五
百阿羅漢明日食佛默然受知佛默然受已
頭面作禮右遶而去到舍竟夜辦種種多美
飮食晨朝敷坐處阿難與佛迎食分時鹿子
母先喚阿難入舍已閉門往白時到飮食
已辦佛自知時時五百阿羅漢各以神力從
窓孔入者或從空中下者或從地出者有
座上出者鹿子母見僧坐已開門自手行
食時阿難先自食已送佛食分往到佛所行
水授食佛食已行澡水攝鉢攝鉢已阿難白
佛言世尊今日鹿子母別請五百阿羅漢食
佛知故問阿難僧中請一比丘不答言無佛
言是鹿子母無知不善不僧中請一人佛語
阿難鹿子母若僧中請一人者因是後身得
大功徳得大果報得大利益一切遠近遍聞
佛語僧中請一人得大福勝別請五百阿羅
漢
有信婆羅門居士與僧作小食中食怛鉢那
作是念佛聽請一人讃歎僧者善是事白佛
佛言聽讃歎讃歎者作是言持戒具足念具
足三昧具足智慧具足解脱具足度知見具
足學無學具足倶解脱向果得果是中有未
得道者心疑不受我非學非無學非倶解
脱非向果得果故不食是事白佛佛言聽
食若持戒與僧和合求解脱離生死向泥洹
不求後生行三業坐禪誦經佐助衆事如是
行者得清淨受食
又問若僧受迦絺那衣時有比丘在中不名
受耶佛言有如雜誦中説頗有比丘受迦絺
那衣時不在中得名受耶佛言有如雜誦中
説頗有比丘捨迦絺那衣時在中不名捨耶
佛言有如雜誦中説頗有比丘不捨迦絺那
衣得名捨耶佛言有如雜誦中説
又問得戒沙彌得遮他不佛言不得又問
得受囑受遮他不佛言不得又問得遮羯
磨不佛言不得又問白衣得遮不佛言不
得又問沙彌得遮不佛言不得又問非比
丘外道不見擯不作擯惡邪不除擯不共住
種種不共住自言犯重罪本白衣汚比丘尼
不能男越濟人殺父母殺阿羅漢破僧惡心
出佛身血如是等人得遮不佛言不得
又問若在地空中空中在地二倶在空中
界内界外界外界内不到僧中不白衆
僧破戒人心念欲遮得遮不佛言不得又
問得戒沙彌得説羯磨不佛言不得如先
説先犯重罪人賊詐作比丘本白衣時破戒
人若先言我破戒後作羯磨得名羯磨不佛
言不得若先作羯磨後言我破戒得名羯磨
不佛言得
又問頗有受戒時作羯磨受戒已捨羯磨耶
佛言有捨何羯磨答言大戒羯磨是頗有
受戒人作羯磨未受大戒人捨耶佛言有
云何有答言我是白衣即捨一切羯磨頗有
擯比丘心悔下意界外與捨擯得捨不佛
言得捨諸比丘得罪
又問犯何罪與苦切羯磨佛言鬪諍又問
犯何罪作依止羯磨佛言數數犯戒又問犯
何罪作驅出羯磨佛言汚他家又問犯何罪
作下意羯磨佛言罵白衣又問若比丘罵比
丘得作下意羯磨不佛言得作若罵比丘尼
式叉摩尼沙彌沙彌尼得作下意羯磨不佛
言得作若比丘尼罵比丘尼得作下意羯磨
不佛言得作若罵式叉摩尼沙彌沙彌尼比
丘得作下意羯磨不佛言得作若式叉摩尼
罵式叉摩尼得作下意羯磨不佛言得作若
罵沙彌沙彌尼比丘比丘尼得作下意羯磨
不佛言得作若沙彌罵沙彌得作下意羯磨
不佛言得作若罵沙彌沙彌尼比丘比丘尼
式叉摩尼得作下意羯磨不佛言得作若沙
彌尼罵沙彌尼得作下意羯磨不佛言得作
若罵比丘比丘尼式叉摩尼沙彌得作下意
羯磨不佛言得作又問沙彌自言作婬與
滅擯不佛言與滅擯又問頗有比丘減五
歳盡形不依止他不得罪耶佛言有若比丘
未滿五歳便死若盡形和上邊住
又問頗有比丘犯僧伽婆尸沙不相似罪犯
故出精一夜覆藏犯故觸女身二夜覆藏犯
惡口三夜覆藏犯讃歎以身供養四夜覆
藏犯媒嫁五夜覆藏五夜別住六夜摩那
埵得與出罪羯磨不佛言得又問如佛所
説犯相似罪不相似罪云何名相似佛言波
羅夷波羅夷相似僧伽婆尸沙僧伽婆尸沙
相似波夜提波夜提相似波羅提提舍尼波
羅提提舍尼相似突吉羅突吉羅相似是
名犯相似云何不相似波羅夷與僧伽婆尸
沙波夜提波羅提提舍尼突吉羅不相似僧
伽婆尸沙與波夜提波羅提提舍尼突吉羅
波羅夷不相似波夜提與波羅提提舍尼突
吉羅波羅夷僧伽婆尸沙不相似波羅提
提舍尼與突吉羅波羅夷僧伽婆尸沙波夜
提不相似突吉羅與波羅夷僧伽婆尸沙
波夜提波羅提提舍尼不相似
又問如佛説有犯可量犯不可量云何可
量犯佛言可得説數云何不可量犯佛言
不可説數又問如佛説犯覆藏犯不覆藏云
何犯覆藏佛言須臾頃不發露云何名不覆
藏須臾頃不覆藏佛語優波離有一種犯性
各各異波羅夷性各各異僧伽婆尸沙性各
各異波夜提性各各異波羅提提舍尼性
各各異突吉羅性各各異諸比丘與他別住
已遣使掃餘房舍處處出入多有人見佛
言與他別住已應使掃住處房内不得遣使
掃餘房舍時在屏處住客比丘來不見佛言
不應在屏處住客比丘來時應見爾時自喚
客比丘喚已擾亂佛言不得喚他但語令
知有客比丘去便走逐佛言如常行法不應
走逐時逐出界佛言不應出界若前人出界
自齊界住從今語汝等別住法應掃灑佛塔
塗地布薩處亦應掃灑塗地食處亦應掃灑
塗地次第敷床座應辦洗脚水淨水瓶常用
水瓶盛滿水應語客比丘令知應拭富羅拭
脚一切別住法應作下應屏處住不應現處
住又問得別住已得與他作別住摩那埵本
日治出罪不佛言不得又問得戒沙彌
得與他作別住摩那埵本日治出罪不佛言
不得又問得就別住人邊行別住不佛言不
得又問得就得戒沙彌行別住摩那埵不佛
言不得又問得與別住人欲清淨受歳出罪
不佛言不得又問得與得戒沙彌清淨欲受
歳出罪不佛言不得又問得受別住人清淨
欲受歳出罪不佛言不得又問得受得戒
沙彌清淨欲受歳出罪不佛言是大比丘故
得受又問用何物作戸紐佛言以銅鐵木
羊毛芻摩劫貝龍鬚麻婆婆草皮等作又問
用何物作絡佛言以羊毛芻摩劫貝龍鬚麻
婆婆草皮等作又問用何物作禪帶佛言
用羊毛芻摩劫貝龍鬚麻婆婆草皮等作
又問用何物作雀目佛言用木竹作爾時瓶
沙王請佛及僧百歳供養所供給人少信作
食不如法諸比丘求食時惱亂多人見是王
信心清淨問諸比丘惱亂耶答言惱亂王
言我亦知大徳惱亂我當供給田宅具足隨
意諸比丘言佛未聽我等受田宅是事白
佛佛言聽受又居士祇洹中作房舍已供
養衣食臥具醫藥是房舍主比丘後日往到
居士舍索所須到已就坐問訊時居士婦頭
面禮足在前坐即爲種種説法善軟説法辯
才説法以如是説妙法居士婦聞法已信心
清淨白言大徳此衣爲大徳故施僧房中
僧是男女兒婦等亦施僧坊内僧是比丘作
是念我正須一衣今此衣多不知云何以是
事向佛廣説佛言若居士作僧房若爲一
比丘施僧房内僧者房内僧應共分時阿
羅毘僧房壞佛見已知而故問阿難此房
何以壞阿難答言六群比丘所護故無人敢
治佛言是六群比丘房舍壞不能治者應與
他治餘人得已少治便止若著一團泥一把
草塗少地少塞壁孔少治土埵佛言少治
者不應與多治者與又盡形與佛言不應盡
形與不應少時與若壞房舍者六歳與若新
房舍十二歳與阿羅毘巧匠比丘日日從他
索作具諸居士言大徳何不自作答言佛
未聽畜是事白佛佛言應畜作具阿羅毘
新作僧房時有半月客作人或一月或一歳
作若天雨時索食薪草燈比丘與時心疑
畏罪不與若不與便不作諸比丘不知云何
是事白佛佛言若知早晩喚來便作者應與
有比丘著新染衣天雨時露地洗脚汚衣失
色斑駁如白癩病是事白佛佛言應作舍
作已不覆故雨時漏佛言應覆覆已脊上漏
佛言應厚覆脊上王舍城大僧坊常多有客
比丘來初夜中夜後夜來時上座比丘驅下
座起擾亂諸比丘不知云何是事白佛佛言
若打犍搥唱時然燈分坐具敷臥具見星
宿出時著禪鎭頭上若上座來不應驅起若
驅起者突吉羅又下座在上座處坐上座呵
責云何下座在上座處坐是事白佛佛言
下座不得坐上座處若坐者突吉羅下座比
丘應看坐處看臘數應可坐處坐阿羅毘上
座初夜坐禪中夜還房時弟子送上座去後
下坐比丘沙彌從地起或從板上起就床上
臥上座還來次第驅去不肯與起鬪諍諸比
丘不知云何是事白佛佛言若中夜敷臥具
竟不得次第起他若起他者突吉羅六群比
丘大小便處取水處隨上座次第驅起惱亂
有比丘得惱諸比丘不知云何是事白佛佛
言從今大小便處取水處不得次第驅起驅
起者突吉羅罪六群比丘洗脚處次第驅他
起惱亂諸比丘不知云何是事白佛佛言從
今洗脚處他已著水不得次第驅他起僧拭
脚物有比丘先取浣捩展拭富羅時六群比
丘次第奪取他不與鬪諍諸比丘不知云何
是事白佛佛言前取者用後來者應待用
竟
衆僧煮粥釜杓朼有比丘已取洗六群比丘
次第奪取他不與鬪諍諸比丘不知云何以
是事白佛佛言先取者用後來者應待竟
僧有木盔木盂有比丘取洗欲用六群比
丘次第奪取他不與鬪諍諸比丘不知云何
是事白佛佛言先取者用後來者應待竟僧
有鉢瓫子杆子鍵瓷有比丘已取澡豆洗
用六群比丘次第奪取他不與鬪諍諸比
丘不知云何是事白佛佛言先取者用後來
者應待竟僧有剃刀鑷截甲刀有比丘先取
磨用六群比丘次第奪取他不與鬪諍諸比
丘不知云何是事白佛佛言先取者用後來
者應待竟僧有衣床絣衣繩針刀木灌指
㧺有比丘先取張衣綴衣縫衣六群比丘
次第奪取破裂壞衣他不與鬪諍諸比丘不
知云何是事白佛佛言不應與先用者用
後來者待竟從今如是種種事不得次第奪
他取若奪取者突吉羅爾時長老畢陵伽婆
蹉患眼痛往到醫所醫言應灌鼻答言佛
未聽灌鼻是事白佛佛言聽灌時或以指
著或以物著流入眼更増痛是事白佛佛
言應作灌鼻筒大不可用又小作亦不可
用是事白佛佛言莫大作莫小作可受一波
羅半波羅許
僧有香爐香奩針筒有比丘先取用六群比
丘次第奪取他不與鬪諍諸比丘不知云何
是事白佛佛言先取者用後來者待竟爾時
六群比丘浴室中相謂言是揩某甲是揩某
甲諸比丘不知云何以是事白佛佛言浴
室中不得言揩某甲揩某甲犯者突吉羅有
比丘共白衣浴室中洗有下座比丘沙彌揩
上座是白衣共相謂言但揩是耶更作如是
如是事諸比丘聞已心不喜以是事白佛
佛言從今不得共白衣浴室中洗犯者得
突吉羅罪有優婆塞病欲入浴室中洗佛
言應白比丘已入洗時白比丘比丘不聽佛
言諸比丘若知是優婆塞善好無口過者聽
入有比丘浴室中揩白衣佛言浴室中不得
揩白衣犯者得突吉羅阿羅毘國分臥具
多有客比丘暮來臥具少諸比丘不知云何
以是事白佛佛言隨上座次與不得者與
草葉各敷敷具各著襯身衣六群比丘以浮
石揩身毛落佛言不得以浮石揩身犯者
得突吉羅維耶離菴羅樹園有好果黄色
在地佛見是已知而故問阿難諸比丘何
不噉此果阿難言世尊佛先結戒四種物僧
不應分三人二人一人亦爾不應分僧坊
地僧坊舍僧園林僧臥具佛言果應分分
時一人取二人三人分有多得者有不得者
時共鬪諍佛言果不應分使淨人作五種淨
已受噉有比丘共比丘鬪是比丘後更共餘
比丘鬪即捉是人耳作證失聲大喚多有
比丘來問何故大喚答言是比丘打我問
言實打不答言我不打但捉耳作證是比
丘先共我鬪欲謗我故大喚佛言從今不得
捉他耳作證犯者突吉羅罪若有如是事
應語謗人言是比丘罵我打我時六群比丘
誘他弟子諸上座呵責言我等云何得教化
弟子如法是六群比丘便誘將去佛言從
今不得誘他弟子犯者得突吉羅罪有諸
比丘捨僧坊去作是言我不復還是處是名
捨界不佛言捨又問用何物作錐佛言用
銅鐵作又問用何物作刀佛言用銅鐵作
又問用何物作熨斗佛言用銅鐵泥作又
問用何物作甕佛言用銅鐵泥木作又問
用何物作釜佛言用銅鐵泥作又問用何物
作澡豆如先説憍薩羅國父子共出家父語
子言何不與我衣食答言倶共出家無物可
用與諸比丘不知云何是事白佛佛言有
者應與無者不得強索爾時六群比丘有大
沙彌隱處毛生小違逆師意師即剥衣裸身
可羞人所不喜是事白佛佛言不應以小事
折伏沙彌若折伏時應留一衣諸比丘不能
得簁藥物佛言應作簁藥器給孤獨居士施
僧褥諸比丘言佛未聽我受是事白佛佛
言僧得受一人亦得受又問佛先説床脚
下安高八指榰云何床脚下著八指榰佛
言若床脚減八指者應著木榰有比丘先
取價與他藥吐下是人即死有比丘謂言汝
犯波羅夷何以故答言先取價與他下藥是
比丘心疑將不犯波羅夷耶是事白佛佛知
故問汝以何心與答言憐愍故與佛言無
罪佛言從今不得先取價與他藥犯者得
突吉羅有比丘從憍薩羅共估客向舍衞
國時賊來劫估客纔得活命是估客爲
賊所剥纔得活命已諸比丘拾他衣取心
疑將不犯波羅夷耶是事白佛佛言無罪憍
薩羅國有天祠舍有塚以血汚灑有諸比
丘從憍薩羅遊行向舍衞國右遶此塚左
遶祠舍時天祠主言大徳何以右繞塚左遶
祠答言我謂是佛塔聲聞塔諸比丘不知
云何以是事白佛佛言若塚若天祠不必
右遶亦不必左遶但隨道行有比丘飢餓時
至親里家四五日住已言我欲還去何故去
如先説六群比丘授無鉢人戒是六群常與
十七群共諍六群次守僧坊十七群次與迎
食往語六群弟子言取鉢來與汝迎食答
言無鉢語言汝無鉢受戒耶答言爾又言
汝是大力勢人無鉢受戒是比丘聞是事心
不喜是事白佛佛言從今不得授無鉢人戒
犯者得突吉羅有二比丘共鬪一比丘書
他鉢作字著婬女門前時有識字婆羅門居
士入是舍見鉢有字作是言比丘亦入是舍
比丘聞是語心不喜是事白佛佛言從今不
得鉢上作字若鉢上作字者突吉羅如鉢一
切餘物亦爾不犯者作幟有外道信心欲
出家往到比丘所言大徳與我出家問言
有鉢無答言無鉢我等不得與無鉢人出家
聞是語已還去斷出家因縁諸比丘不知云
何以是事白佛佛言不得先問鉢度出家
已求鉢給孤獨居士施僧被諸比丘不受佛
未聽我受是事白佛佛言僧得受一人亦受
有居士兒出家是居士得病語諸親里我若
死後財物與我兒語已命終此兒後還家看
坐已共相問訊諸親里言汝父臨死時作是
言我死後財物與兒比丘答言佛未聽我受
死後布施是比丘不知云何是事白佛佛
言我先爲比丘故説不爲白衣應隨意取有
比丘二月遊行與六群比丘知識即以衣寄
六群六群問言何去答言我欲二月遊
行如先説爾時助調達比丘尼語白衣言我
共汝作婚姻諸居士言汝是出家人云何共
我作婚姻諸比丘尼不知云何是事白佛佛
言從今比丘尼不得語白衣共作婚姻若
語者突吉羅有一比丘先與居士衣價是比
丘後命終諸比丘不知云何是事白佛佛言
應索物取與僧分有比丘先取他衣未與價
是比丘後命終是居士到比丘所言大徳是
比丘先取我衣未與我價諸比丘答言是比
丘生時何不來索諸比丘不知云何是事白
佛佛言若是衣故在者應還若無者應賣衣
鉢還六群比丘與白衣作義仲取髮取華
諸白衣呵責言汝等出家人何用此義仲用
取髮取華爲諸比丘聞是事白佛佛言從今
不得作義仲截髮取華犯者突吉羅六群比
丘與一比丘作善知識是比丘寄一比丘鉢
與六群是鉢中道破是比丘見六群時作
是念我若不疾語者或多索價便言某甲
比丘寄我鉢與汝是鉢中道破六群言是汝
鉢不破破我鉢汝償我來是比丘不知云何
是事白佛佛言若好心捉破者不應從責
償有比丘用未熏鉢食放地剥落垢生是
事白佛佛言應熏時比丘取鉢放地四邊
著牛屎燒時破是事白佛佛言應作熏鉢
爐作已放地燒燒時融壞是事白佛佛言
先下著灰著灰已汚鉢是事白佛佛言應以
石支支時不周匝遮爐風入故皺起是事
白佛佛言應周匝好遮
給孤獨居士往到佛所頭面作禮一面坐
已白佛言世尊若世尊遊行人間教化時我
恒渇仰欲見佛願世尊與我少物使得供養
佛即與髮爪甲汝供養是即白佛言世尊聽
我以髮爪起塔佛言聽起又言佛聽我以赤
色黒色白色塗壁不佛言聽以赤色黒色白
色塗壁又言佛聽我畫塔者善佛言除男女
和合像餘者聽畫有人作蓋供養無安蓋處
佛言應釘橛安時塔戸無扇牛鹿獼猴狗等
入以是事白佛佛言應作戸扇佛聽我戸前
施欄楯者善以是事白佛佛言聽作佛聽我
周匝施欄楯者善以是事白佛佛言聽作是
中無著華處是事白佛佛言聽作安華物著
華已器滿佛言應施曲橛施曲橛亦滿佛
言應周匝懸繩時居士作是念佛聽我作摩
尼珠鬘新華鬘者善以是事白佛佛言聽作
又作是言佛聽我作窟者善佛言聽作又
言佛聽我窟中作塔者善佛言聽窟中起
塔佛聽我施窟門者善是事白佛佛言聽作
佛聽我覆窟中塔者善佛言聽覆佛聽我出
舍栿頭者善佛言聽出佛聽我安櫨拱者善
佛言聽作佛聽我施柱作塔者善佛言聽
作佛聽我以彩色赭土白灰莊嚴塔柱者善
佛言聽莊嚴柱佛聽我畫柱塔上者善佛言
除男女合像餘者聽作爾時給孤獨居士信
心清淨往到佛所頭面作禮一面坐已白佛
言世尊如佛身像不應作願佛聽我作菩薩
侍像者善佛言聽作又作是言佛本在家
時引幡在前願佛聽我作引幡在前者善佛
言聽作佛聽我塔前作高垜安師子者善佛
言聽作佛聽師子四邊作欄楯者善佛言聽
作佛聽我以銅作師子者善是事白佛佛言
聽作佛聽銅師子上繋幡者善是事白佛佛
言聽繋佛聽我以香華燈伎樂供養者善是
事白佛佛言聽作佛聽我以香華油塗塔地
者善是事白佛佛言聽香華油塗塔地佛聽
我作安華垜者善佛言聽作佛聽我作安燈
處者善佛言聽作佛聽我作團堂者善佛
言聽作佛聽堂上安木懸幡者善佛言聽
作
時給孤獨居士親里相識擧物人莊嚴男女
盤案上著華香瓔珞遣至居士家居士見已
作是念此物在前行者善以是事白佛佛言
聽佛聽我作香爐在前行者善佛言聽在前
行有諸外道主嫉妬心見已呵責言如送死
人是居士作是念佛聽我像前作伎樂者善
以是事白佛佛言聽作爾時給孤獨居士信
心清淨作是念以何方便得集大衆供給衣
食往白佛言願佛聽我集大衆食者善佛言
聽集大衆食作是言佛聽我供養塔時與大
衆食者善是事白佛佛言聽作佛聽我作般
闍于瑟會者善是事白佛佛言聽作般闍于
瑟會佛聽我作六年會者善是事白佛佛言
聽作佛聽我正月十六日乃至二月十五日
作會者善是事白佛佛言聽作佛聽我寺中
作會者善是事白佛佛言聽作時諸比丘
不次第入不次第坐不次第食不次第起
不次第去有前入者有行食時入者有食時
入者有食竟入者佛言應唱時至唱時至聲
不遠聞是事白佛佛言應打揵搥打揵搥已
亦不遠聞是事白佛佛言應打鼓打鼓時在
地打鼓亦不遠聞是事白佛佛言在垜上打
垜上打時亦不遠聞佛言應在高處打使遠
處得聞時見大衆集多人來看與供養塔物
與四方僧物與食物與應分物諸比丘不知
何者是塔物何者四方僧物何者食物何者
應分物是事白佛佛言與物時使一比丘在
彼立看知分別是塔物四方僧物食物應分
物長老優波離問佛言世尊是四種物塔物
四方僧物食物應分物得錯互用不佛言不
得佛語優波離塔物者不得與四方僧不得
作食不得分四方僧物者不得作食不得
分不得作塔食物者不得分不得作塔不
得與四方僧應分物者隨僧用
一法初
説一語竟名爲捨戒云何説一語名爲捨戒
謂言捨佛説是一語名爲捨戒如是法僧
和上阿闍梨同和上阿闍梨比丘比丘尼
式叉摩尼沙彌沙彌尼知我是白衣我是沙
彌我非比丘我是外道非沙門非釋子我不
受汝法説是一語名爲捨戒若比丘多知識
有力勢所可説者人皆信用衆所知識能供
給僧非法説法法説非法非毘尼説毘尼毘
尼説非毘尼犯説不犯不犯説犯重説輕輕
説重無殘説殘殘説無殘非常所行事説
是常所行事是常所行事説非常所行事非
説言説説言非説是人得大罪若比丘多知
識有力勢所可説者人皆信用衆所知識
能供給僧非法説非法法説法非毘尼説非
毘尼毘尼説毘尼犯説犯非犯説非犯重説
重輕説輕無殘説無殘殘説殘非常所行事
説非常所行事是常所行事説是常所行事
非説言非説説言是説是人得大功徳若比
丘多知識有力勢所可説者人皆信用衆所
知識能供給僧非法説法法説非法乃至
説言非説非説言説是人不能自利亦不利
他不能益多人不能憐愍衆生不能利益安
樂天人若比丘多知識有力勢所可説者人
皆信用衆所知識能供給僧非法説非法
法説法乃至非説言非説説言是説是人
能自利亦能利他能益多人憐愍衆生利安
天人若比丘多知識有力勢所可説者人皆
信用衆所知識能供給僧非法説法法説
非法乃至非説言説説言非説是人有罪有
犯有悔心惱所作皆生悔心非清淨非解脱
損減不増長自羞退沒人所輕毀造諸罪
業若比丘多所知識有力勢所可説者人皆
信用衆所知識能供給僧非法説非法法説
法乃至非説言非説説言説是人無罪無犯
無悔無惱所作不悔清淨解脱不損減得増
長自身所作人所讃歎造諸善業如來出世
現毘尼法不一時説戒漸漸説如來出世現
毘尼法不一時破漸漸破有比丘多知識有
力勢所可説者人皆信用衆所知識能供給
僧於如來所現毘尼法中更生異想於文字
中更作相似文句遮法覆法不隨順法所説
不了是邊人下賤人無益於世無男子行若
比丘多知識有力勢所可説者人皆信用衆
所知識能供給僧於如來所現毘尼法中不
生異想於文字中不作相似文句不遮法不
覆法隨順法所説明了是非邊人非下賤人
非無利益有男子行
佛在釋迦國大愛道往到佛所在一面立已
白佛言世尊願壽一劫住世以是因縁故
佛語大愛道不應如是讃歎如來汝所讃歎
者非好讃歎不應以是讃歎如來是非讃
歎如來法有一法令法滅亡沒破僧故有
一法法不滅不亡不沒和合僧故有一法
法滅亡沒鬪故法滅亡沒如是共諍相罵
相言故法滅亡沒有一法法不滅不亡不
沒不鬪故法不滅不亡不沒如是不共諍
不相罵不相言故法不滅不亡不沒有一
法法滅亡沒貪故法滅亡沒如是無厭多
欲不知足惡欲惡見故法滅亡沒有一法
法不滅不亡不沒不貪故法不滅不亡不
沒如是有厭少欲知足不惡欲不惡見故法
不滅不亡不沒隨何方有比丘鬪共諍相罵
相言如是方不應聞何況憶念有如是鬪諍
相罵相言過故隨何方有比丘鬪諍相罵相
言更不應念何況往到多有鬪諍相罵相言
過故隨何方有比丘不鬪不諍不相罵不相
言如是方應聞何況不憶念無是鬪諍相罵
相言過故隨何方有比丘不鬪不諍不相罵
不相言如是方應更憶念何況不往無如是
鬪諍相罵相言過故隨何方有比丘鬪諍相
罵相言實知是處捨三法受三法捨三法者
捨遮欲覺捨遮瞋覺捨遮嫉妬覺是名捨三
法受三法者受欲覺受瞋覺受嫉妬覺是名
受三法多有是鬪諍相罵相言過故隨何方
有比丘不鬪不諍不相罵不相言實知是處
捨三法受三法捨三法者捨欲覺捨瞋覺捨
嫉妬覺受三法者受遮欲覺受遮瞋覺受遮
嫉妬覺無是鬪諍相罵相言過故隨何方有
比丘鬪諍相罵相言實知彼處捨三法受三
法捨三法者捨遮欲想捨遮瞋想捨遮嫉妬
想是名捨三法受三法者受欲想受瞋想受
嫉妬想是名受三法有是諸過鬪諍相罵相
言故隨何方有比丘不鬪不共諍不相罵不
相言實知彼處捨三法受三法捨三法者捨
欲想捨瞋想捨嫉妬想是名捨三法受三法
者受遮欲想受遮瞋想受遮嫉妬想是名受
三法無是鬪諍相罵相言過故隨何方有比
丘共鬪諍相罵相言實知是處捨三法受三
法捨三法者捨遮欲界捨遮瞋界捨遮嫉
妬界是名捨三法受三法者受欲界受瞋界
受嫉妬界是名受三法有是鬪諍相罵相言
過故隨何方有比丘不鬪諍不相罵不相言
實知是處捨三法受三法捨三法者捨欲界
捨瞋界捨嫉妬界是名捨三法受三法者受
遮欲界受遮瞋界受遮嫉妬界是名受三法
無是鬪諍相罵相言過故一法
竟
二法初
有二法無智犯罪不自見過不悔是罪有二
法有智犯罪見過見過已能悔是罪有二
犯輕犯重犯更有二犯有殘無殘更有二
犯可向他悔過可自心悔過有二衆法衆非
法衆復有二衆濁衆清淨衆有二法故僧名
苦住不樂住數數犯不隨順教隨順惡法有
二無智應悔不悔不應悔便悔有二智應悔
便悔不應悔不悔有二無智有犯有覆藏有
二智不犯不覆藏無智覆藏者有二果地獄
餓鬼有智不覆藏者有二果人天佛言我
有所説不信受故便覆藏覆藏者不得離生
老病死憂悲苦惱我有所説能信受者是名
不覆藏不覆藏者得離生老病死憂悲苦惱
有二善知犯知悔過有二清淨戒清淨見清
淨有二非法見非法見法法見非法有二法
見非法見非法法見法有二毘尼貪欲毘尼
瞋恚毘尼有二毘尼比丘毘尼比丘尼毘尼
有二毘尼遍毘尼不遍毘尼有二法多知識
人有過非法作法法作非法是名有過有二
法多知識人無過非法作非法法作法是名
無過有二法斷事人有過非法作法斷法作
非法斷是名有過有二種斷事無過非法作
非法斷法作法斷是名無過有二種説有過
非法説法法説非法是名有過有二説無過
非法説非法法説法是名無過
有二種法教化人有過非法作法教法作
非法教是名有過有二法教化人無過非法
作非法教法作法教是名無過有二法法
滅亡沒有比丘疑法疑毘尼是名二法法
滅亡沒有二法法不滅不亡不沒不疑法
不疑毘尼是名二法法不滅不亡不沒有二
法法滅亡沒有比丘教他非法教他非毘
尼是名二法法滅亡沒有二法法不滅不
亡不沒如法教如毘尼教是名二法法不滅
不亡不沒有二事故佛斷別衆食利益檀
越不令惡比丘得力清淨衆得安樂有二
事故世尊作苦切羯磨令惡人不得力清淨
人得力如是依止羯磨驅出羯磨下意羯磨
不見擯不作擯惡邪不除擯別住摩那埵本
日治出罪令惡人不得力清淨人得力有二
法鬪諍非法言法法言非法是名二法鬪諍
相罵相言不止種種相言不用毘尼法僧破
僧惱僧別僧異有二法不鬪諍非法言非法
法言法如是不鬪諍不相罵不相言止不種
種相言用毘尼法僧不破僧不惱僧不別僧
不異有二事故世尊教作和上現得清淨持
戒後得安樂梵行久住如是阿闍梨共行弟
子近行弟子沙彌教誡比尼波羅提木叉
説波羅提木叉遮波羅提木叉自恣自恣人
遮自恣證他罪令他憶罪羇繋羯磨共要羯
磨聽聽羯磨聽白羯磨皆現得清淨持
戒後得安樂梵行久住有二事故世尊説現
前毘尼現得清淨持戒後得安樂梵行久住
如是憶念毘尼不癡毘尼自言毘尼覓罪相
毘尼多覓毘尼布草毘尼是亦現得清淨持
戒後得安樂梵行久住有二事故世尊説苦
切羯磨現得清淨持戒後得安樂梵行久住
如是依止羯磨驅出羯磨下意羯磨不見擯
不作擯惡邪不除擯別住摩那埵本日治出罪
羯磨是亦現得清淨持戒後得安樂梵行久
住有二謗佛非法言法法言非法有二不謗
佛非法言非法法言法有二出佛過非法
言法法言非法有二不出佛過非法言非法
法言法有二不隨佛語非法言法法言非
法有二隨佛語非法言非法法言法有二不
隨毘尼非法言法法言非法有二隨毘尼非
法言非法法言法有二罪非法言法法言非
法有二無罪非法言非法法言法有二棄
自作棄所須和合僧如法棄所須有二不棄
自作不棄所須和合僧如法不棄所須有二
不共住自作不共住和合僧如法與不共住
有二共住自作共住和合僧如法與共住有
二不共住有過自作不共住和合僧如法與
不共住有二共住無過自作共住和合僧如
法與共住有二損自作損和合僧如法與損
有二不損自作不損和合僧如法與不損
有二狂人與癡羯磨有念者有不念者有二
本先狂有二咒狂有二藥狂有二心狂有二
苦痛狂有二白法護世間有慚有愧若是二
白法慚愧不護世間者則不分別父母兄弟
姉妹兒女親里則破人法如牛羊鷄狗野干
鳥獸若是二白法慚愧在世間者則分別父
母兄弟姉妹兒女親里不破人法非如牛羊
雞狗野干鳥獸無是慚愧有白法者終無
是處心無白法但有生死無有解脱有是慚
愧白法在心即得清淨則不生死度生死岸
更不受有二法
竟
十誦律卷第四十八
　　給孤獨居士往到佛所頭面作禮一面
坐已白佛言世尊若世尊遊行人間教化
時我恒渇仰欲見佛願世尊與我少物使
得供養佛即與髮指甲汝供養是即白佛
言世尊聽我以髮爪起塔佛言聽起又
言佛聽我以赤色黒色白色塗壁佛言聽
以赤色黒色白色塗壁又言佛聽我畫塔
者善佛言除男女合像餘者聽畫又人作
蓋供養無安蓋處佛言聽打橛安時塔
戸無扉牛鹿獼猴狗等入是事白佛佛言
應作戸扉佛聽我戸前施欄楯者善佛言
聽汝作欄楯佛聽我周匝作欄楯者善是
事白佛佛言聽汝作周匝欄楯是中無著
華處是事白佛佛言聽作安華物著華已
器滿佛言應施曲橛亦滿佛言應周匝懸
繩時居士作是念佛聽我作摩尼珠鬘新
華鬘者善佛言聽作摩尼珠鬘新華鬘作
是言佛聽我作窟者善佛言聽作窟又
言佛聽我窟中作塔者善佛言聽窟中起
塔佛聽我施窟門者善是事白佛佛言聽
施窟門佛聽我覆窟中塔者善佛言聽覆
窟中塔佛聽我出舍伏頭者善佛言聽出
舍伏頭佛聽我安櫨栱者善佛言聽作安
櫨栱佛聽我施柱作塔者善佛言聽施
柱作塔佛聽我以彩色赭土白灰莊嚴塔
柱者善佛言聽彩色赭土白灰莊嚴柱
佛聽我畫柱上塔上者善佛言除男女合
像餘者聽畫作爾時給孤獨居士信心清
淨往到佛所頭面作禮一面坐已白佛言
世尊如佛身像不應作願佛聽我作菩薩
侍像者善佛言聽作菩薩像又作是言佛
本在家時引旛在前願佛聽我作引旛在
前者善佛言聽作引旛在前佛聽我塔前
作高垜安師子者善佛言聽作高垜安
師子佛聽師子四邊作欄楯者善佛言聽
汝師子四邊安欄楯佛聽我以銅作師子
者善是事白佛佛言聽汝銅作師子佛聽
我銅師子上繋旛者善是事白佛佛言聽
汝銅師子上繋旛佛聽我以香華燈妓樂
供養者善是事白佛佛言聽汝香華燈
妓樂供養佛聽我以香華油塗塔地者善
是事白佛佛言聽香華油塗塔地佛聽我
作安華垜者善佛言聽汝作安華垜
佛聽我作安燈處者善佛言聽汝作安燈
處佛聽我作團堂者善佛言聽汝作團
堂佛聽我堂上安木懸旛者善佛言聽汝
堂上安木懸旛爾時給孤獨居士親里相
識擧物人莊嚴男女盤桉上著華香瓔珞
遣至居士家居士見已作是念此物在前
行者善是事白佛佛言聽汝盤桉上著華
香瓔珞在前行佛聽我作香爐在前行者
善佛言聽汝香爐在前行有諸外道生嫉
妬心見已呵責言如送死人是居士作是
念佛聽我像前作妓樂者善是事白佛
佛言聽作妓樂
爾時給孤獨居士信心清淨作是念以何
方便得集大衆供給衣食往白佛言願佛
聽我集大衆食者善佛言聽集大衆食作
是言佛聽我供養塔時與大衆食者善是
事白佛佛言聽供養塔時與大衆食佛聽
我作般闍于瑟會者善是事白佛佛言
聽作般闍于瑟會佛聽作六歳會者善是
事白佛佛言聽作六歳會佛聽我正月
十五日至二月十五日作會者善是事白
佛佛言聽作佛聽我寺中作會者善是事
白佛佛言聽汝寺中作會時諸比丘不次
第入不次第坐不次第食不次第起不次
第去有前入者有行食時入者有食時入
者有食竟入者佛言應唱時至唱時至聲
不遠聞是事白佛佛言應打犍椎打犍椎
已亦不遠聞是事白佛佛言應打鼓打時
在地打鼓亦不遠聞是事白佛佛言在
垜上打垜上打時亦不遠聞佛言應在
高處打使遠處得聞見時大衆集多人來
看與供養塔物與四方僧物與食物與應
分物諸比丘不知何者是塔物何者四方
僧物何者食物何者應分物是事白佛佛
言與物時使一比丘在彼立看知分別是
塔物四方僧物食物應分物長老優波
離問佛言世尊是四種物塔物四方僧物
食物應分物得錯互用不佛言不得佛語
優波離塔物者不得與四方僧不得作食
不得分四方僧物者不得作食不得分不
得作塔作食物者不得分不得作塔不得
與四方僧應分物者隨僧用

十誦律卷第四十九第八誦之二
　後秦北印度三藏弗若多羅共羅什譯　
毘尼増一之二
三法初
有三羯磨攝諸羯磨謂白羯磨白二羯磨白
四羯磨有三人必墮惡趣地獄中何等三若
人以無根波羅夷謗清淨梵行比丘是名初
人必墮地獄有人生惡邪見作是言諸欲中
無罪以是故是人深作放逸自恣五欲是第
二人必墮地獄有人出家作比丘犯戒内爛
流出非沙門自言沙門非梵行自言梵行是
第三人必墮地獄爾時世尊欲明此事而
説偈言
　　　　妄語墮地獄　及餘作重罪　　　　
　　　　是惡不善人　後倶受罪報　　　　
　　　　夫人生世間　斧在口中生　　　　
　　　　以是自斬身　斯由作惡言　　　　
　　　　應呵而讃歎　應讃歎而呵　　　　
　　　　口過故得衰　衰故不受樂　　　　
　　　　如奄失財物　是衰爲尠少　　　　
　　　　惡口向善人　是衰重於彼　　　　
　　　　尼羅浮地獄　其數有十萬　　　　
　　　　阿浮陀地獄　三十六及五　　　　
　　　　惡心作惡言　輕毀聖人故　　　　
　　　　壽終必當墮　如是地獄中
有三種證罪見證罪聞證罪疑證罪有三
法毘尼中歌如哭法毘尼中露齒笑如狂
法毘尼中掉臂舞如小兒法如來有三種不
護無能知無能見如來身行清淨無不清淨
是如來不護無能知無能見如來口業意業
清淨無不清淨是如來不護無能知無能見
世間有三大賊無能及者久壽作大罪人無
能捉何等三有人野住有嶮處住有強力
住云何野住謂草林藂中云何嶮處住謂
山嶮水曲中云何強力住謂手力脚力是
名三法世間大賊久壽作大罪人無能捉如
是三事有惡比丘久壽作大罪久住僧不能
擯有野住山嶮住強力住野住者破戒内爛
流出非沙門自言沙門非梵行自言梵行是
名野住嶮住者邪見不如實説如是見如
是語無施無果無善惡報無父母世間無阿
羅漢無須陀洹無斯陀含無阿那含無今世
無後世無得證法是名嶮住強力住者依
語力依廣解力是名強力住是名三法有惡
比丘久壽作大罪僧不能疾擯有三法名大
賊久壽作大罪人不能疾捉野住嶮處住多
有財物云何名野住如先説云何名嶮處
住如先説云何名多有財物大有田宅人
民財寶是人作是念若有道我者我當與財
物是名多有財物是名三法大賊久壽作大
罪人不能疾捉如是三法有惡比丘久壽作
大罪僧不能疾擯野住嶮住依物住云何野
住如先説云何嶮住如先説云何依物住
若多得施物衣被飮食臥具醫藥種種諸物
作是念若有道我者我與是物是名依物住
是名三法有惡比丘久壽作大罪僧不能疾
擯復有三法名大賊久壽作大罪人不能疾
捉依野住依嶮處住依力住云何依野住如
先説云何依嶮住如先説云何依力住若依
王若依王等故作是念有道我者此人助我
是名依力住是爲三法大賊久壽作大罪人
不能捉如是三法有惡比丘久壽作大罪僧
不能疾擯依野住依嶮住依力住云何依野
住如先説云何依嶮住如先説云何依力
住若比丘依誦修多羅者誦毘尼者誦阿毘
曇者作是念有人道我者此人助我是名三
法有惡比丘久壽作大罪僧不能疾擯世間
有三大賊何等三一者作百人主故百人恭
敬圍遶二百三百四百五百人主故五百人
恭敬圍遶入城聚落穿踰牆壁斷道偸奪破
城殺人是名初大賊二者有比丘用四方僧
園林中竹木根莖枝葉華果財物飮食賣以
自活若與白衣知識是名第二大賊三者
有比丘爲飮食供養故空無過人聖法故作
妄語自説言得若與百人乃至五百人恭敬
圍遶入城聚落受他供養小食中食是名第
三大賊是中百人賊主二百三百四百五百
人主恭敬圍遶入城聚落穿踰牆壁斷道偸
奪破城殺人此名小賊若有比丘用四方僧
園林中竹木根莖枝葉華果財物飮食賣以
自活若與知識白衣亦是名小賊佛言是
第三賊於天人世間魔界梵世沙門婆羅門
天人衆中最是大賊謂爲飮食故空無過人
聖法故作妄語自説言得若與百人至五百
人恭敬圍遶入城聚落受他供養小食中食
是名大賊佛説偈言
　　　　比丘未得道　自説言得道　　　　
　　　　天人中大賊　極惡破戒人　　　　
　　　　是癡人身壞　當墮地獄中
三法
竟
四法初
有四種和上有和上與法不與食有和
上與食不與法有和上與法與食有和
上不與法不與食是中與法不與食者應住
是和上邊與食不與法者不應住與法與
食者如是應盡形住不與法不與食者不應
住闇夜亦應捨去阿闍梨亦如是有四種
人數數犯數數悔過一者無羞二者輕戒
三者無怖畏心四者愚癡是名四種人數數
犯戒數數悔過世間有四種人見犯罪生怖
畏何等四若有人著黒衣奔頭往至多人
所作是言我作惡罪不善可羞隨衆人所
喜我當作之時彼衆人呵責驅出有智人見
已作是念是人著黒衣奔頭往多人所作
是言我作惡不善可羞隨衆人所喜我當作
之作惡業故衆呵驅棄我當自勅亦教餘人
莫作如是惡業如是有比丘於波羅提提舍
尼中生怖畏心應如是知未犯者不犯若已
犯者疾如法悔過是名初人見罪怖畏有人
著黒衣奔頭捉棒著肩上往多人所作是言
我作惡罪不善可羞隨衆所喜我當作之時
彼衆人即取其棒打已驅出有智人見作是
言是人作惡不善故得大罪我當自勅亦教
餘人莫作如是惡業如是有比丘於波夜提
中生怖畏心應如是知未犯者不犯若已
犯者疾悔過是名第二見罪怖畏有人著黒
衣奔頭捉鐵鈧著肩上往多人所作是言
我作惡不善隨衆所喜我當作之時彼衆人
即取鐵鈧打之便捉利刀恐之驅出城西
門著於塹中有智人見已作是言是人作惡
業故得大罪我當自勅亦教餘人莫作如是
惡如是有比丘於僧伽婆尸沙中生怖畏心
應如是知未犯者不犯若已犯者疾悔過
是名第三見罪怖畏有如捕賊師捕得實賊
反縛兩手打鼓循行出南城門坐著標下便
截其首有智人見已作是言是人作惡業故
得大罪我當自勅亦教餘人莫作如是惡業
如是有比丘於波羅夷中生怖畏心應如是
知未犯者終不敢犯是名第四見罪怖畏有
四種羯磨非法別衆非法和合衆有法別衆
有法和合衆是中非法別衆羯磨者是不名
作羯磨非法和合衆作羯磨者亦不名作
羯磨有法別衆作羯磨者亦不名作羯磨
有法和合衆作羯磨者是名作羯磨非法
別衆作羯磨者是羯磨非法別衆應遮應置
非法和合衆作羯磨者是羯磨非法和合衆
應遮應置有法別衆作羯磨者是羯磨有法
別衆應遮應置有法和合衆作羯磨者是羯
磨有法和合衆不應遮不應置非法別衆作
羯磨者是非法別衆羯磨莫作不名作不好
不名好應遮應置非法和合衆作羯磨者是
羯磨非法和合衆莫作不名作不好不名好
應遮應置有法別衆作羯磨者是羯磨有法
別衆莫作不名作不好不名好應遮應置有
法和合衆作羯磨者是羯磨有法和合衆應
作名作是好名好不應遮不應置有四種人
一者麁人二者濁人三者中間人四者上
上人如是僧中有四種斷事人有僧斷事
人無羞不善義不善文句有僧斷事人無
羞善義善文句有僧斷事人有羞不善義
不善文句有僧斷事人有羞善義善文句
若僧斷事人無羞不善義不善文句者是名
麁人若僧斷事人無羞善義善文句者是
名濁人若僧斷事人有羞不善義不善文句
者是名中間人若僧斷事人有羞善義善
文句者是名上人若僧斷事人無羞不善
義不善文句者無人親近若僧斷事人無
羞善義善文句者有人親近若僧斷事人
有羞不善義不善文句者無人親近若僧斷
事人有羞善義善文句者有人親近若僧
斷事人無羞不善義不善文句者是名不可
共語若僧斷事人無羞善義善文句者是
可共語若僧斷事人有羞不善義不善文句
者是不可共語若僧斷事人有羞善義善
文句者是可共語若僧斷事人無羞不
善義不善文句者如是斷事人可嫌可訶
可擯是不好人迷亂愁憂生悔悔心何以
故如是斷事人僧中未起諍事便起已起事
不能滅若僧斷事人無羞善義善文句者
如是斷事人可嫌可訶可擯是不好人迷
亂愁憂生悔恨心何以故如是斷事人僧中
未起諍事便起已起事不能滅若僧斷事
人有羞不善義不善文句者如是斷事者應
教義應教文句若僧斷事人有羞善義善文
句是斷事者應讃歎稱善何以故是人來僧
中斷事時未起諍者不起已起者滅有四種
義有義非法分別他不撿究撿究不受有義
非法不分別他撿究撿究受有義如法分別他
不撿究撿究不受有義如法不分別他撿究
撿究受是中義非法分別他不撿究撿究不
受是名三過如非法者是過如分別他者
是過如不撿究撿究不受者是過是中
有義非法不分別他撿究撿究受是一過如
非法者是過如不分別他者是非過如撿究
撿究受是非過是中義如法分別他不撿究
撿究不受是二過如法者是非過如分別他
者是過如不撿究撿究不受是過是中義
如法不分別他撿究撿究受是皆非過如法
者是非過如不分別他者是非過如撿究撿
究受者是非過有四行闥頼吒比丘不能
滅諍愛瞋怖癡是名四行闥頼吒比丘不
能滅諍有四行闥頼吒比丘能滅諍不愛
不瞋不怖不癡是名四行闥頼吒比丘能
滅諍有四行闥頼吒比丘不善觀義不善
取義不應讃便讃應讃而不讃不應清淨
令清淨應清淨不令清淨不應敬而敬應敬
而不敬有四行闥頼吒比丘善觀義善取
義不應讃不讃應讃而讃不應清淨不與清
淨應清淨令清淨不應敬不敬應敬而敬是
名四行闥頼吒比丘能滅諍有四行闥頼
吒比丘不善觀義不善取義以力勢語不從
他乞聽便出他罪先有嫌心悔心有見嫌見
悔自用意是名四行不能滅諍有四行闥
頼吒比丘能滅諍善觀義善取義不以力勢
從他乞聽先無嫌心悔心無見嫌見悔不自
用意是名四行能滅諍有四行闥頼吒比
丘有罪愛瞋怖癡故有罪過有四行闥頼
吒比丘無罪不愛不瞋不怖不癡故無罪過
有四行闥頼吒比丘有罪過不善觀義不
善取義不應讃而讃應讃不讃不應清淨
令清淨應清淨不令清淨是名四行有罪
過有四行闥頼吒比丘無罪過善觀義善取
義不應讃不讃應讃而讃不清淨不與清淨
應清淨與清淨是名四行無罪過有四行
闥頼吒比丘有罪過不善觀義不善取義
以力勢不乞聽先有嫌心悔心有見嫌見悔
自用意是名四行有過有四行闥頼吒比
丘無過善觀義善取義不以力勢從他乞
聽先無嫌心悔心無見嫌見悔不自用意
是四無過四法
竟
五法初
佛婆伽婆住釋迦國大愛道比丘尼往詣佛
所頭面作禮在一面立白佛言善哉世尊
願略説法非法毘尼非毘尼令我知是法是
毘尼是佛法佛言瞿曇彌若知是法隨欲不
隨無欲隨過不隨無過隨増長不隨不増長
一向不轉隨煩惱不離大愛道汝定知是非
法非毘尼非佛法瞿曇彌若知是法不隨欲
隨無欲不隨過隨無過隨不増長不隨増長
不隨煩惱大愛道汝定知是法是毘尼是佛
法爾時瞿曇彌比丘尼往詣佛所頭面作禮
在一面立白佛言善哉世尊願略説法非法
毘尼非毘尼令我知是法是毘尼是佛法佛
言瞿曇彌汝若知是法隨貪不隨無貪隨無
厭不隨厭隨多欲不隨少欲隨難滿不隨不
難滿隨難養不隨不難養瞿曇彌汝定知是
非法非毘尼非佛法瞿曇彌汝知是法隨無
貪不隨貪隨少欲不隨多欲隨有厭不隨無
厭隨不難滿不隨難滿隨不難養不隨難養
瞿曇彌汝定知是法是毘尼是佛法
爾時長老優波離往詣佛所頭面作禮在一
面坐白佛言世尊有幾法正法滅亡沒佛
言優波離有五法正法滅亡沒何等五有比
丘無欲是名一鈍根是名二雖誦義句
不能正受亦不能令他解了是名三不能
令受者有恭敬威儀有説法者不能如法教
是名四鬪諍相言不在阿練若處亦不愛敬
阿練若處優波離是名五法令正法滅亡沒
有五法正法不滅不亡不沒有欲利根能誦
義句能正受能爲人解説能令受者有威儀
恭敬有説法者能如法教無鬪諍相言在阿
練若處愛敬阿練若處是名五法正法不滅
不亡不沒優波離更有五法正法滅亡沒何
等五有比丘不隨法教隨非法教不隨忍法
隨不忍法不敬上座無有威儀上座不以法
教授上座説法時愁惱令後衆生不得受學
修多羅毘尼阿毘曇上座命終已後比丘放
逸習非法失諸善法是名五法正法滅亡
沒佛語優波離更有五法正法不滅不亡不
沒有比丘隨法教不隨非法教隨忍不隨不
忍敬上座有威儀上座能以法教説法時不
愁惱令後衆生得受學修多羅毘尼阿毘曇
上座命終已後比丘不放逸習善法是名五
法正法不滅不亡不沒長老難提往詣佛所
頭面作禮在一面坐白佛言世尊正法滅
像法時有幾非法在世佛言難提正法滅
像法時有五非法在世何等五佛言正法
滅像法時有比丘心得小止便謂已得聖法
是名初非法在世難提正法滅像法時白衣
生天或有出家者墮惡道中是名第二非
法在世難提正法滅像法時有人捨世間業
出家破戒是名第三非法在世難提正法滅
像法時有破戒者多人佐助有持戒者無人
佐助是名第四非法在世難提正法滅像法
時無不被罵者乃至阿羅漢亦被他罵是
名第五非法在世更有比丘重問此事佛即
以是事語諸比丘佛告優波離當來有五怖
畏今者未有應知是事求方便滅何等五後
有比丘不修身不修戒不修心不修智是不
修身戒心智已度他出家受戒不能令修身
修戒修心修智自不調伏復度他出家受戒
是亦不能令修身修戒修心修智是法中過
比尼中過毘尼中過是法中過優波離是
名當來初怖畏今未有當來有應知是事求
方便滅優波離後有比丘不修身不修戒不
修心不修智是不修身戒心智已與他依止
畜沙彌不能令修身修戒修心修智是不調
伏復與他依止畜沙彌不能令修身修戒修
心修智是法中過毘尼中過毘尼中過是法
中過優波離是名第二第三怖畏應知是事
求方便滅優波離後有比丘不修身不修戒
不修心不修智是不修身戒心智已與淨人
沙彌相近住不知三相掘地斷草用水漑灌
是法中過毘尼中過毘尼中過是法中過優
波離是名第四怖畏今未有當來有應知是
事求方便滅優波離後有比丘不修身不修
戒不修心不修智是不修身戒心智已共誦
修多羅毘尼阿毘曇以前後著中以中著前
後現見不知白法犯非犯是名法過毘尼
過毘尼過法過優波離是名第五怖畏今未
有當來有應知是事求方便滅佛語優波離
更有五怖畏今未有當來有應知是事求方
便滅何等爲五優波離當來有比丘不修
身不修戒不修心不修智是不修身戒心智
已無欲鈍根雖誦句義不能正受優波離是
初怖畏今未有當來有應知是事求方便滅
優波離當來有比丘不修身不修戒不修心
不修智是不修身戒心智已與比丘尼相近
或犯大事捨戒還俗優波離是第二怖畏今
未有當來有應知是事求方便滅優波離當
來有比丘不修身不修戒不修心不修智是
不修身戒心智已如來所説甚深修多羅空
無相無願十二因縁諸深要法不能信樂受
持雖受不能通利如是説時無憐愍心無愛
樂心如好作文頌莊嚴章句樂世俗法隨
世所欲有信樂心説俗事時有愛樂心是故
如來所説甚深修多羅空無相無願十二因
縁諸深法滅優波離是第三怖畏今未有當
來有應知是事求方便滅優波離當來有比
丘不修身不修戒不修心不修智是不修身
戒心智已爲衣食故捨阿練若處捨林樹下
入聚落中若爲衣食故多所求覓求覓時
擾亂優波離是名第四第五怖畏今未有
當來有應知是事求方便滅爾時有迦羅比
丘喜往不可行處與他共語大童女寡婦婦
婬女比丘尼佛言比丘有五不應行處何等
五童女寡婦婦婬女比丘尼更有五不應行
處何等五賊家栴陀羅家屠兒家婬女家
沽酒家若比丘往五不應行處與他共語
令人生疑謂非梵行童女寡婦婦婬女比丘
尼是名五不應行處令人生疑謂非梵行復
有五事不應行處與他共語令人生疑謂作
惡法行賊家栴陀羅家屠兒家婬女家沽酒
家是名五不應行處令他生疑謂作惡法
有五惡法故應知惡比丘如小兒不能善語
無男子行所謂欲瞋怖癡不消供養是五法
故名惡比丘如小兒癡不能善語無男子行
如是惡比丘尼惡式叉摩尼惡沙彌沙彌尼
皆如是小兒癡不善語無男子行欲瞋怖癡
不消供養故有五法惡比丘有罪過欲瞋
怖癡不消供養是名五法惡比丘有罪有過
如是惡比丘尼惡式叉摩尼惡沙彌沙彌
尼欲瞋怖癡不消供養故有罪過有五非毘
尼何等五犯波羅夷僧伽婆尸沙波夜提波
羅提提舍尼突吉羅是名五非毘尼有五毘
尼不犯波羅夷僧伽婆尸沙波逸提波羅提
提舍尼突吉羅是名五毘尼有五塵坌不受
得噉食塵穀塵水塵衣塵一切塵是名五塵
坌不須更受得噉有五種受手來手受衣
裓來衣裓受篋來篋受器來器受汚賤
國放地受是名五受更有五受身身受
身身相觸受身身並受身並相觸受汚賤
國放地受是名五受有五非法自言何等
五以王怖自言以賊怖自言以斷事人怖
自言以惡獸怖自言誣己自言是名五非法
自言有五如法自言非王怖自言非賊怖自
言非斷事人怖自言非惡獸怖自言非誣己
自言是名五如法自言有五非法見過何謂
五向別住人不共住人非受大戒衆犯無
殘事不見是事悔過是名五非法見過有
五如法見過不向別住人不向不共住人不
向未受大戒衆犯有殘事見是事悔過是
名五如法見過有五種阿闍梨出家阿闍梨
教授阿闍梨羯磨阿闍梨依止阿闍梨受法
阿闍梨是名五種阿闍梨有五種弟子出家
弟子教授弟子羯磨弟子依止弟子受法弟
子是名五種弟子應好恭敬五種阿闍梨
若不恭敬者有罪過有五種布薩説戒經布
薩心念布薩獨在住處布薩清淨布薩自恣
布薩是名五種布薩有諸比丘不乞聽擧他
罪令憶念是比丘嫌以是事白佛佛言從
今先不乞聽不得擧他罪令憶念若擧令憶
念者突吉羅罪是有罪人於僧中無恭敬心
無恭敬語佛言若來者應教住五法中教從
坐起偏袒著衣脱革屣右膝著地合掌在前
有擧罪者無恭敬佛言應教住五法中教從
坐起偏袒右肩脱革屣右膝著地合掌在前
諸比丘不知云何乞聽佛言有五事乞聽應
語彼言我今語汝示汝擧汝令汝憶念汝聽
我諸比丘不知云何與聽是事白佛佛言有
五事與聽應言語我示我擧我令我憶念聽
汝是名五又現前不知云何與聽佛言有五
種與汝云何擧我見耶聞耶疑耶身犯口犯
更有五種現前與聽汝擧我波羅夷僧伽婆
尸沙波逸提波羅提提舍尼突吉羅耶更有
五種現前與聽汝擧我犯惡口突吉羅耶
犯偸蘭遮突吉羅耶犯毘尼突吉羅耶犯
衆學法耶犯威儀耶更有五法現前應與聽
汝擧我何事有殘犯無殘犯有殘無殘犯聚
落中犯阿練若處犯如是現前語已生怖畏
佛言有五事現前應安慰莫怖莫驚莫覆藏
莫走莫群黨莫不犯言犯莫群黨已犯言不
犯更有五事應安慰我不兇暴説不受不
具足事亦不直受不受不定説我當三問汝
如是安慰時彼作異種語佛言應以五事撿
究問是事更以異事答當記識若默然當記
識有惱他所犯不見過當作不見擯見罪
不悔當作不作擯檢究惡邪見惡邪見不捨
已當作不捨惡邪見擯擧更有五法應撿
究應苦切作苦切應依止作依止應驅出作
驅出應下意作下意應覓罪相作覓罪相如
是優波離是名乞聽安慰有羞無羞人來時
應知乞聽應知與聽又非法者不應助如
法者應助優波離我見比丘擧他非實不以
實非時不以時麁惡不以軟善有瞋無慈無
益利不以益利若比丘不實擧他有是五事
應教令生悔若不實擧他無實有悔是事
應置非時不以時麁惡不以軟善有瞋無慈
無益不以益利優波離是比丘以非實擧他
有五事應教令生悔優波離是名五事不實
擧他應斷被非實擧者有五事不應悔非
實不以實非時不以時惡不以善瞋不以慈
無益不以益利優波離被非實擧者有是
五事不應悔優波離我見比丘擧他實非不
實時非不時善非不善慈非不慈益非不益
是名五實擧比丘不生悔優波離被實擧
者有五事應悔是實非不實時非不時善非
不善慈非不慈益非不益是名五被實擧
者應悔有五非法語非實不以實非時不以
時非善不以善非慈不以慈非益不以益有
五如法語實非不實時非不時善非不善慈
非不慈益非不益有五嫌呵責不責問約勅
教責者有所責謂莫婬莫偸莫殺生莫身相
觸莫殺草莫過中食莫飮酒是名責不責者
不婬不偸不殺生不身相觸不殺草不過中食
不飮酒問者問言婬耶盜耶殺生耶身相觸
耶殺草耶過中食耶飮酒耶約勅者若婬
墮地獄餓鬼畜生中若偸若殺生若身相觸
殺草過中食飮酒生地獄餓鬼畜生中教者
言不應婬不應偸不應殺生不應身相觸不應
殺草不應過中食不應飮酒更有五嫌呵
責不責問現他過激列他責不責問如先説
現他過者我不婬他婬隨語得突吉羅我不
偸不殺不身相觸不殺草不過中食不飮酒他
飮酒隨語得突吉羅是名現他過激列者激
列言我不婬不偸不殺生不身相觸不殺草不
過中食不飮酒是名激列有五調伏苦切依
止驅出下意不見擯有五擧事見擧聞擧疑
擧身犯口犯復有五擧事犯波羅夷僧伽婆
尸沙波逸提波羅提提舍尼突吉羅復有五
擧事惡口突吉羅偸蘭遮突吉羅毘尼突吉
羅衆學法突吉羅威儀突吉羅持律者有五
利益何等五戒身牢固無能教者説戒經
時無所畏難能斷他疑能立正法持律復有
五利知犯知不犯知輕知重善廣誦戒持
律有五利知出家法知羯磨知威儀知依
止知障道法不障道法有五事闥利吒比
丘不能滅諍非法言法法言非法非毘尼言
毘尼毘尼言非毘尼犯言不犯是名五事闥
利吒比丘不能滅諍有五事闥利吒比丘能
滅諍非法言非法法言法非毘尼言非毘尼
毘尼言毘尼犯言犯復有五闥利吒比丘不
能滅諍不犯言犯犯言不犯輕言重重
言輕有殘言無殘是名五事闥利吒比丘不
能滅諍復有五闥利吒比丘能滅諍犯言犯
不犯言不犯輕言輕重言重殘言殘是名
五闥利吒比丘能滅諍復有五闥利吒比丘
不能滅諍有殘言無殘無殘言有殘常所行
事言非常所行事非常所行事言是常所行
事鬪諍相言是名五事不能滅諍復有五事
闥利吒比丘能滅諍有殘言有殘無殘言無
殘常所行事言是常所行事非常所行事言
非常所行事不鬪諍相言是名五事能滅諍
復有五闥利吒比丘不能滅諍不通利毘尼
不能分別相似句義不能善説戒不能令有
疑者親近不能立正法是名五事闥利吒比
丘不能滅諍復有五闥利吒比丘能滅諍通
利毘尼能分別相似句義善説戒能令有疑
者親近能立正法是名五闥利吒比丘能
滅諍復有五闥利吒比丘不能滅諍破戒破
見不能如法求滅諍事不能通經與阿毘曇
相應不能分別句義相應是名五闥利吒
比丘不能滅諍復有五闥利吒比丘能滅諍
不破戒不破見能求滅諍事能通經與阿毘
曇相應能分別句義相應是名五闥利吒
比丘能滅諍復有五闥利吒比丘不能滅諍
不能和合衆不能取二衆意不能止二諍不
能斷罪所受法不能次第説是名五闥利吒
比丘不能滅諍復有五闥利吒比丘能滅
諍能和合衆能取二衆意能止二諍能斷
罪所受經法能次第説是名五闥利吒比丘
能滅諍復有五闥利吒比丘不能滅諍不善
取滅諍事不能善知諍起因縁不能善和諍
不能善滅諍不能滅已令更不起是名五闥
利吒比丘不能滅諍復有五闥利吒比丘能
滅諍能善取滅諍事善知諍起因縁能善
和諍能善滅諍滅已更不令起是名五闥利
吒比丘能滅諍復有五闥利吒比丘不能滅
諍愛瞋怖癡不能善滅諍是名五闥利吒比
丘不能滅諍復有五闥利吒比丘能滅諍不
愛不瞋不怖不癡能善滅諍是名五闥利吒
比丘能滅諍復有五闥利吒比丘不能滅諍
不能分別相似句義不應讃而讃應讃而不
讃不應清淨令清淨應清淨不令清淨不
應敬而敬應敬而不敬是名五闥利吒比丘
不能滅諍復有五闥利吒比丘能滅諍能分
別相似句義不應讃不讃應讃而讃不應清
淨不令清淨應清淨令清淨不應敬不敬
應敬而敬是名五闥利吒比丘能滅諍復有
五闥利吒比丘不能滅諍不能善分別句義
僧中恃力而説不從他乞聽便擧他罪於他
有嫌悔過已故有嫌見有嫌説他事不能止
諍是名五闥利吒比丘不能滅諍復有五闥
利吒比丘能滅諍善知分別句義不恃力説
乞聽而擧於他無嫌悔過已無嫌見能滅諍
是名五闥利吒比丘能滅諍
知食人有五事先未差不應差若差應置愛
瞋怖癡不知得不得是名五知食人先未
差不應差已差應置復有五事知食人先未
差應差若已差不應置無愛無瞋無怖無癡
知得不得是名五應差知食人復有五事知
食人未差不應差已差不應約勅愛瞋怖癡
不知得不得是名五復有五知食人未差應
差已差應約勅不愛瞋怖癡知得不得是名
五應差知食人復有五不應差已差應滅
愛瞋怖癡不知得不得是名五復有五知食
人未差應差已差不應滅不愛瞋怖癡知得
不得是名五應差不應滅也如是應滅如
是不應滅如是應呵如是不應呵如是應
擧如是不應擧如是應毀如是不應毀如
是迷亂如是不迷亂如是應嫌如是不應
嫌生疑悔無疑悔有犯無犯有事無事有
惱無惱惱他不惱他變異不變異熱不熱愛
語不愛語有損無損差賢聖賢聖所讃
向惡道不向惡道趣地獄趣天上生死久遠
生死不久遠住生死入泥洹如差知食人十
三人亦如是
有五事諍難滅不求僧斷不順佛語不如法
白二衆諍心不息所犯不求清淨是名五諍
難滅復有五諍易滅求僧斷順佛語如法
白二衆諍心息所犯求清淨是名五諍易滅
有五事不應取諍諍心不息依恃官勢依恃
白衣有勢力者不依僧不依闥利吒比丘
是名五不應取諍有五事應取諍諍心息不
恃官勢不恃白衣有勢力者依僧依闥利
吒比丘是名五應取諍優波離闥利吒比丘
取諍時有五事自觀觀他已應取諍先來戒
清淨多聞廣知經法僧中多有持修妬路毘
尼摩多羅伽者有説佛法處能取僧中多
有上座闥利吒比丘中座比丘下座比丘二
衆和合如法分別僧中多有持戒者乃至不
破小戒依修多羅善求覓除滅二諍利益安
樂衆生憐愍世間生人天因縁是名自觀觀
他有五事諍難滅共諍比丘依恃官恃白
衣恃白衣故惱上座與白衣衣食不與法不
如法求諍是名五諍難滅有五事諍易滅不
恃官不恃白衣不惱僧與白衣法不與衣食
如法求諍是名五諍易滅復有五事諍難滅
二衆以力取諍不善取諍不善取滅諍事
不善取滅諍義諍比丘不敬上座中座下座
比丘是名五諍難滅有五事諍易滅二衆不
以力取諍善取諍善取滅諍事善取滅諍
義諍比丘恭敬上座闥利吒比丘中座比丘
下座比丘是名五諍易滅
復有五事不應取諍依恃官依恃白衣惱
僧與白衣衣食不與法不如法求諍是名五
不應取諍復有五事應取諍不恃官不恃
白衣不惱僧與白衣法不與衣食如法求諍
是名五應取諍復有五事不應取諍二衆以
力取諍不善取諍不善取滅諍事不善取
滅諍義不敬上座中座下座是名五不應
取諍復有五事應取諍二衆不以力取諍
善取諍善取滅諍事善取滅諍義恭敬上座
闥利吒比丘中座下座比丘是名五事應取
諍復有五事闥利吒比丘不能滅諍不善誦
毘尼不能説相似句義諍比丘執所犯事如
鉤鎖難解不滿五歳依止他不解十直是名
五法闥利吒比丘不能滅諍復有五法成
就闥利吒比丘能滅諍善誦毘尼善能分
別相似句義淨比丘不執所犯滿五歳不依
止他解十直是名五闥利吒比丘能滅諍佛
語優波離闥利吒比丘取諍時應以五事觀
此中誰先來清淨持戒誰多聞智慧善誦阿
含誰於師如法誰信佛法僧誰不輕佛戒是
名五闥利吒比丘應以此五事善觀諍者
又優波離有諍比丘到闥利吒比丘邊求斷
諍相言時是闥利吒比丘以此五事觀已取
諍誰先來持戒清淨誰多聞誦阿含誰有
呵責事先不與闥利吒比丘有嫌耶能取
滅諍如佛法毘尼滅是名優波離有諍比丘
相言時闥利吒比丘以五事觀
十誦律卷第四十九

十誦律卷第五十第八誦之三
　後秦北印度三藏弗若多羅譯　
増一法之三五法下
有五事群黨能於僧中起諍如是起諍多有
惱亂減損天人有諍比丘以非法約勅有群
黨説輕讀誦修多羅比丘遮説戒者助鬪諍
相言是名五事有群黨僧中起諍如是起諍
多有惱亂減損天人有五事不群黨僧中不
起諍如是不起諍不惱亂増益天人有諍比
丘如法約勅不群黨説敬誦修多羅者不遮
説戒者不助鬪諍相言是名五非群黨不起
諍如是不起諍故不惱亂増益天人有五擧
事者有羞不能次第答若上座問時不能次
第答若問時怖問異答異恃群黨輕上座非
法言法法言非法是名五擧事者羞不能次
第答有五擧事者爲他所難能次第答若上
座問時能次第答問時不怖問答不異不恃
群黨不輕上座非法言非法法言法是名
五爲人所難能次第答有五事擧事人羞
不能次第答不善知句義先有嫌取二諍根
本若白衣沙彌諍根本使他比丘擧不知修
多羅句義若説不定不知比丘三事所住見
聞疑處是名五擧事人不能次第答有五法
擧事比丘爲人所難能次第答知句義先無
嫌不取二諍根本不求白衣沙彌諍根本不
使他比丘擧知修多羅句義説定知比丘三
事所住見聞疑處是名五法擧事比丘爲人
所難能次第答有五種成羯磨現前成與欲
成同見成從有信優婆塞聞成作羯磨竟默
然已成有五法共要若乞聽已不擧他是事
應此處説共要此事應彼處説共要此事應
隨處説共要隨汝所犯事我樂示汝出過已
如惡馬難調拔橛合韁驅去佛語優波離求
義比丘從他聞義時有五事應善分別義是
實非實時非時似義不似義是義起鬪諍相
言僧破僧惱僧別僧異於是義不起鬪諍相
言僧不破不惱不別不異優波離是名求義
比丘從他聞義時以五事善分別義比丘有五
事能使僧不生清淨謂説佛法僧戒過不隨
威儀是名五事能使僧生不清淨有五事能
使僧生清淨謂不説佛法僧戒過隨威儀是
名五事能使僧生清淨有五事闥利吒比丘
不能滅諍不如根本説趣説因他説所説不
與句義相應以不相應句義説有五事闥利
吒比丘能滅諍如根本説不趣説不因他説
所説與句義相應不以不相應句義説是名
五法闥利吒比丘能滅諍復有五法闥利吒
比丘不能滅諍不籌量受他所説受他不具
足語受他趣語受他不定語不三重問是
名五法闥利吒比丘不能滅諍有五事貴比
丘能滅諍籌量受他語受具足語不受趣語
不受不定語三重問是名五貴比丘能滅
諍
復有五事貴比丘不能滅諍自説不能了義
亦不解他所説不能令他解所説重説擾亂
忘失句義不知修多羅句義是名五事貴比
丘不能滅諍復有五事貴比丘能滅諍自説
能了解他所説所説能令他解不重説不失
句義不失修多羅句義是名五貴比丘能滅
諍復有五事貴比丘不能滅諍不差自説事
未成便先説不知和合衆所説惱他重説擾
亂是名五事貴比丘不能滅諍有五事貴比
丘能滅諍差而説事成便説知和合衆所説
不惱他不重説是名五事貴比丘能滅諍
復有五法成就貴比丘持律者不差自説若
是上座若上座等若是説戒人若説戒人等
觀群黨有力勢若白僧若欲呵上座是名五
法貴比丘持律他不差得自説有五法貴
比丘持律得自説若諍比丘破戒輕戒無威
儀如小兒無智不廣知毘尼樂作非法無羞
無羞群黨是名五法闥利吒比丘持律有五
法成就不差得説又上座比丘五事應呵若
破戒輕戒無威儀如小兒無智不廣知毘尼
樂於非法非法群黨是名上座有五事應呵
上座比丘復有五事應呵若上座惡邪見惡
邪見故生倒見樂非法非時説非實説於正
法中趣有所説無羞無羞群黨是名上座有
五事應呵優波離僧中斷事比丘若欲到僧
中斷事時應先住五法然後往到僧中應
恭敬恭敬入脱革屣不覆右肩不覆頭又應
恭敬恭敬入脱革屣不覆右肩不現胸又應
恭敬恭敬入脱革屣不覆右肩不反抄衣又
應恭敬恭敬入脱革屣不覆右肩不得披衣
令兩向又應恭敬恭敬入慚愧毀譽不異善
心慈心憐愍心不説世間事在座坐時應生
善心不僧中無恭敬恭敬心佛語優波離
如是僧中斷事時有鬪諍者是斷事比丘應
囑授已從座起去若善説者應默然住優波
離僧中斷事比丘應在自坐處説法若自説
若勸他説言比丘汝説法有五大賊劫賊
盜賊詐取賊詆謾賊受寄賊有五種取他
物劫取盜取詐取詆謾取法取是名五取
有五種人不應與聽無羞人無所畏人先有
嫌人少智人欲捨比丘法人有五種施無福
施女人施戲具施畫男女合像施酒施非法
語是名五無福施復有五無福施器仗施
刀施毒藥施惡牛施教他作如是施是名
五無福施有五布薩如先説有五種自説阿
羅漢得罪不狂心説不亂心説不苦痛説非
實向未受大戒人説非増上慢説是名五自
説阿羅漢得罪復有五自説阿羅漢無罪狂
心説亂心説苦痛説實得向大戒人説増上
慢説是名五自説阿羅漢無罪復有五自説
阿羅漢得罪不狂不亂不苦痛不實向未受
大戒人説無所畏説是名五自説阿羅漢得
罪復有五自説阿羅漢無罪狂説亂説苦痛
説實得向受大戒人説不無畏説是名五自
説阿羅漢無罪復有五不自説阿羅漢得罪
作相作異相異威儀先教他説以他名説是
名五不自説阿羅漢得罪復有五不自説阿
羅漢無罪不作相不作異相不異威儀先不
教他説不以他名説是名五不自説阿羅漢
無罪復有五不自説阿羅漢得罪作相作異
相異威儀先教他説先教他屏處説是名五
不自説阿羅漢得罪復有五不自説阿羅漢
無罪不作相不作異相不異威儀不教他
説不先教他屏處説是名五不自説阿羅漢
無罪喜忘比丘往白衣家數數犯五事犯非
時入家獨與女人屏處有食家與女人坐數
數食無淨人與女人説法是名五喜忘比丘
入白衣家數數犯有五種折伏不使作不共
語不看視不教授不聽有所作是名五種折
伏有五相似世尊相似法相似僧相似戒
相似闥梨吒比丘相似是名五相似復有
五不相似世尊不相似法不相似僧不相似
戒不相似貴比丘不相似是名五不相似有
五事犯僧伽婆尸沙人女有命取女人相生
欲心欲作非梵行觸小便處是名五事犯僧
伽婆尸沙復有五種犯僧伽婆尸沙女人女
人想人人想生欲心欲作非梵行觸小便
處身身相觸是名五種犯僧伽婆尸沙有五
大賊世間希有何等五一者作百人主二百
三百四百五百人主如先説是名初大賊復
有大賊用四方僧物如先説是名第二大賊
復有大賊爲飮食故妄語如先説是名第三
大賊復有大賊破戒弊惡内爛流出非沙
門自言沙門非梵行自言梵行是名第四大
賊復有大賊若有佛所説若聲聞所説仙人
所説諸天所説化人所説從彼聞已自言我
説有人言是持戒人得須陀洹答言實爾或
默然受是名第五大賊因食生五罪若噉若
食若索若取若擔出界去是名因食生五罪
因威儀生五罪來時去時住時坐時大小便
時是名五因威儀生罪因人生五罪女人不
能男人二根人外道人不受大戒人是名五
因人生罪復有五因人生罪苦切人依止人
驅出人下意人覓罪相人是名五因人生罪
復有五因人生罪不見擯人不作擯人惡邪
不除擯人別住人不共住人是名五因人生
罪復有五因人生罪別住人別住竟人滅擯
人賊住人汚比丘尼人是名五因人生罪復
有五種人不應與聽別住人別住竟人摩那
埵人摩那埵竟人滅擯人是名五不應與聽
復有五人不應與聽苦切人依止人驅出
人下意人覓罪相人是名五不應與聽復
有五種人不應與聽不見擯人不作擯人惡
邪不除擯人別住人不共住人是名五不應
與聽復有五種人不應與聽無羞人無所畏
人先有嫌人少智人恐怖人是名五人不應
與聽不應共要不應與聽遮説戒不應與聽
遮自恣不應與聽遮教誡如是五種人若
與聽若共要若聽遮説戒若聽遮自恣若聽
遮教誡得罪佛語優波離比丘欲擧他時
應自住五法然後擧他身清淨口清淨先來
清淨多聞廣知通利阿含不至惡聚落優波
離先自住是五法然後擧他優波離何故先
自住五法若後有比丘言汝身不清淨云何
擧他先自淨身然後擧他身不清淨如是口
不清淨先來不清淨寡聞不通利阿含至惡
聚落如是等應先自淨然後擧他優波離是
名五先自淨然後擧他有五法成就不應差
守物不知得處不知價不知受不知數喜
忘是名五法不應差守物有五事應差守物
知得處知價知受知數不喜忘是名五法應
差有五事不應差守衣不知得處不知價不
知受不知數喜忘是名五不應差守衣有五
事應差守衣知得處知價知受知數不喜忘
是名五法應差守衣有五事不應差分衣不
識衣不識衣色不知價不知數不知與不
與是名五法不應差分衣有五法成就應差
分衣識衣識衣色知價知數知與不與是名
五法成就應差分衣復有五法成就不應差
分衣愛瞋怖癡不知分不分是名五法成就
不應差分衣有五法成就應差分衣無愛瞋
怖癡知分不分是名五法成就應差分衣有
五布薩難王難賊難若王等難人難惡獸難
是名五布薩難有五種移布薩從阿練若處
至僧坊從僧坊至阿練若處若王勅賊勅若
僧破爲和合是名五移布薩有破戒比丘數
至他家有五過教他非法教他非毘尼教他
至惡威儀邊教他邪見教聽非法是名五破
戒比丘數至他家有五過有不破戒比丘至
他家有五益利以法教以毘尼教教至善威
儀邊教正見教往聽正法是名五不破戒比
丘至他家有五利復有五破戒比丘至他家
有五過教身業不善口業不善教近惡知識
教邪見教往聽非法是名五破戒比丘至他
家有五過有不破戒比丘至他家有五益利
教身善口善近善知識教正見教聽正法是
名不破戒比丘至他家有五益利比丘有五
不可行處童女寡婦婦婬女比丘尼是名五
比丘至不可行處復有五比丘至不可行處
童女寡婦婬女外道不能男是名五比丘至
不可行處復有五比丘至不可行處僧能
與作苦切羯磨童女寡婦婦婬女比丘尼是
名五如苦切依止驅出下意覓罪相亦如是
復有五比丘至不可行處僧能與作苦切羯
磨童女寡婦婬女外道不能男是名五如苦
切依止驅出下意覓罪相亦如是復有五比
丘至不可行處僧不與捨苦切羯磨童女寡
婦婦婬女比丘尼是名五如苦切依止驅出
下意覓罪相亦如是復有五比丘至不可行
處僧不與捨苦切羯磨童女寡婦婬女外道
不能男是名五僧不與捨苦切羯磨如苦切
依止驅出下意覓罪相亦如是復有五僧不
生清淨心説佛過如先説復有五僧生清淨
心不説佛過如先説復有五不相似如先
説有五法相似亦如先説有五事應折伏共
行弟子於和上無愛無敬無慚無愧樂不應
行處是名五應折伏共行弟子復有五事應
折伏共行弟子於和上無愛無敬無慚無愧
不與和上法衣食是名五應折伏共行弟子
復次共行弟子有五事和上不折伏得罪無
愛無敬無慚無愧樂不應行處是名五事和
上不折伏共行弟子和上得罪復有五事共
行弟子和上不折伏和上得罪無愛無敬無
慚無愧不與和上法衣食是名五和上不折
伏共行弟子和上得罪有五事和上不應受
共行弟子悔過於和上無愛無敬無慚無愧
樂不應行處是名五和上不應受共行弟子
悔過復有五事不應受悔過於和上無愛無
敬無慚無愧不與和上法衣食是名五和上
不應受共行弟子悔過有五事和上受共行
弟子悔過得罪無愛無敬無慚無愧樂不應
行處是名五和上受共行弟子悔過得罪復
有五事和上受共行弟子悔過得罪無愛
無敬無慚無愧不與和上法衣食是名五法
和上受共行弟子悔過得罪有五事和上不
應折伏共行弟子於和上有愛有敬有慚有
愧樂應行處是名五法和上不應折伏共行
弟子復有五事不應折伏共行弟子於和上
有愛有敬有慚有愧與和上法與衣食是名
五和上不應折伏共行弟子復有五事和上
折伏共行弟子有過罪有愛有敬有慚有愧
樂應行處是名五折伏共行弟子得罪復有
五和上折伏共行弟子得罪有愛有敬有慚
有愧與和上法衣食是名五和上折伏共行
弟子得罪有五事應受共行弟子悔過於和
上有愛有敬有慚有愧樂應行處是名五應
受共行弟子悔過復有五應受共行弟子悔
過有愛有敬有慚有愧與和上法衣食是名
五應受共行弟子悔過有五事和上受共行
弟子悔過無罪於和上有愛有敬有慚有愧
樂應行處是名五和上受共行弟子悔過無
罪復有五和上受共行弟子悔過無罪於和
上有愛有敬有慚有愧與和上法衣食是名
五和上受共行弟子悔過無罪有五種人
不應爲説毘尼試問無疑問不爲悔所犯問
詰問不受語問是名五種人不應爲説有五
種人應爲説比尼不試問有疑問爲悔所
犯問不詰問受語問是五種人應爲説比
尼有五事闥利吒比丘不能滅諍恃力勢語
無畏難語怖語驚語不利根語是名五闥利
吒比丘不能滅諍復有五事闥利吒比丘能
滅諍不恃力語有所畏語不怖語不驚語
利根語是名五闥利吒比丘能滅諍復有五
事闥利吒比丘不能滅諍大語不相善語疾
語改易語不與法相應語是名五闥利吒比
丘不能滅諍有五事闥利吒比丘能滅諍不
大語相善語不疾語不改易語與法相應語
是名五事闥利吒比丘能滅諍復有五事闥
利吒比丘不能滅諍語喜忘不審諦語惡性
語瞋語試語是名五事闥利吒比丘不能滅
諍有五事闥利吒比丘能滅諍語不喜忘審
諦語不惡性語不瞋語不試語是名五闥利
吒比丘能滅諍復有五事闥利吒比丘不能
滅諍毀呰語遏截語譏刺語不唱善語出
過語是名五闥利吒比丘不能滅諍有五事
闥利吒比丘能滅諍不毀呰語不遏截語
不譏刺語唱善語不出過語是名五闥利吒
比丘能滅諍復有五事闥利吒比丘不能滅
諍不具足語覆藏語竊語渾雜語被呵折
語是名五事闥利吒比丘不能滅諍有五事
闥利吒比丘能滅諍具足語不覆藏語不竊
語不渾雜語不被呵折語是名五闥利吒比
丘能滅諍復有五事闥利吒比丘不能滅諍
不實語詭語改易語非時語失期語是名五
闥利吒比丘不能滅諍有五事闥利吒比丘
能滅諍實語不詭語不改易語不非時語不
失期語是名五闥利吒比丘能滅諍復有五
事闥利吒比丘不能滅諍欲擧他語擧他語
輕他語呵責語有嫌語是名五闥利吒比丘
不能滅諍有五事闥利吒比丘能滅諍不
欲擧他語不擧他語不輕他語不呵責語無
嫌語是名五闥利吒比丘能滅諍復有五事
闥利吒比丘不能滅諍破衆語欲破衆語破
義語樂破語求名語是名五闥利吒比丘不
能滅諍有五事闥利吒比丘能滅諍不破衆
語不欲破衆語不破義語不樂破語不求名
語是名五闥利吒比丘能滅諍復有五事闥
利吒比丘不能滅諍愛語瞋語怖語癡語人
不信受語是名五闥利吒比丘不能滅諍復
有五事闥利吒比丘能滅諍不愛語不瞋語
不怖語不癡語人信受語是名五闥利吒比
丘能滅諍復有五事闥利吒比丘不能滅諍
不恭敬語不恭敬入語著革屣語覆右肩語
覆頭語是名五闥利吒比丘不能滅諍有五
事闥利吒比丘能滅諍恭敬語恭敬入語脱
革屣語不覆右肩語不覆頭語是名五闥利
吒比丘能滅諍復有五事闥利吒比丘不能
滅諍不通利修多羅語不通利毘尼語不善
諍義語不善知諍起因縁語不善知滅諍義
語是名五闥利吒比丘不能滅諍有五事闥
利吒比丘能滅諍善修多羅義語善毘尼義
語善諍義語善知諍起因縁語善滅諍義語
是名五闥利吒比丘能滅諍復有五事闥利
吒比丘不能滅諍身力語口力語非修多羅
語非法語非毘尼語是名五闥利吒比丘不
能滅諍有五事闥利吒比丘能滅諍不身力
語不口力語如修多羅語如法語如毘尼語
是名五闥利吒比丘能滅諍復有五事闥利
吒比丘不能滅諍不被勸語不被差語不白
衆語不觀察語無畏難語是名五闥利吒比
丘不能滅諍有五事闥利吒比丘能滅諍被
勸語被差語白衆語觀察語不無畏語是名
五闥利吒比丘能滅諍復有五事闥利吒比
丘不能滅諍慰恤語受慰恤語籌量語爲利
語取他意語是名五闥利吒比丘不能滅諍
有五事闥利吒比丘能滅諍不慰恤語不受
慰恤語不籌量語不爲利語不取他意語是
名五闥利吒比丘能滅諍復有五事闥利吒
比丘不能滅諍不善義語不善句語應先語
便後語應後語便先語應説此語便説彼
語是名五闥利吒比丘不能滅諍有五事闥
利吒比丘能滅諍善義語善句語應先先語
應後後語應説此語説此語是名五闥利吒
比丘能滅諍復有五闥利吒比丘不能滅諍
少智少誦阿含不通達阿含不受學阿含不
知阿含句義是名五闥利吒比丘不能滅諍
有五闥利吒比丘能滅諍不少智多誦阿含
通達阿含受學阿含知阿含句義是名五闥
利吒比丘能滅諍復有五闥利吒比丘不能
滅諍爲鬪語爲破語爲相持語爲相言語
爲諍語是名五闥利吒比丘不能滅諍有五
闥利吒比丘能滅諍不爲鬪語不爲破語不
爲相持語不爲相言語不爲諍語是名五闥
利吒比丘能滅諍復有五闥利吒比丘不能
滅諍違誓語不問語不三問語不識言者
語不識諍者語是名五闥利吒比丘不能滅
諍有五事闥利吒比丘能滅諍不違誓語問
語三問語識言者語識諍者語是名五闥利
吒比丘能滅諍復有五事闥利吒比丘不能
滅諍忘阿含語失文句語漏失阿含語不通
利阿含語不恭敬受阿含語是名五闥利吒
比丘不能滅諍有五闥利吒比丘能滅諍不
忘阿含語不失文句語不漏失阿含語通利
阿含語恭敬受阿含語是名五闥利吒比丘
能滅諍復有五闥利吒比丘不能滅諍重説
衆語持衆語異語爲利語求他語是名五闥
利吒比丘不能滅諍有五事闥利吒比丘能
滅諍不重説衆語不持衆語不異語不爲利
語不求他語是名五闥利吒比丘能滅諍復
有五事闥利吒比丘不能滅諍衆説悔過便
説其罪令不瞋者瞋瞋者不止所説如風人
不信受所説義不合毘沙耶經是名五闥利
吒比丘不能滅諍有五事闥利吒比丘能滅
諍衆説悔過不説其罪令不瞋者不起瞋瞋
者能止所言信受所説義合毘沙耶經是名
五闥利吒比丘能滅諍佛語優波離若下座
比丘向上座悔過時應先住五法向上座悔
過從座起偏袒著衣脱革屣右膝著地以
兩手捉上座足如是三説如悔過與欲清淨
受自恣出罪亦如是有五法擧事者不能擧
他身不清淨口不清淨少智不通利阿含
樂不可行處是名五擧事者不能擧他身不
清淨口不清淨不通利阿含少智樂不可
行處復有五事擧事者能擧他身清淨口
清淨多智通利阿含不樂不可行處是名五
法能擧他身清淨口清淨通利阿含多智不
樂不可行處有五事十歳比丘應畜大戒弟
子受大戒若十歳若過十歳持戒有智能斷
弟子疑能破弟子邪惡見復有五事十歳比
丘應畜大戒弟子能教持戒能教毘尼教阿
毘曇若弟子在他方不樂能自將來若因他
將來若病能自看若使他看復有五事十
歳比丘應畜大戒弟子有信有戒有施多聞
智慧又能令弟子入信隨信住信戒施聞慧
能令入能令隨住是名五復有五事十歳
比丘應畜大戒弟子自住無學戒無學定無
學慧無學解脱無學解脱知見能教弟子住
是無學戒定慧解脱解脱知見是名五法十
歳比丘應畜大戒弟子若十歳比丘無是五
法畜大戒弟子有罪若有是五法應與他
依止若十歳比丘無是五法與他依止有罪
若有是五法應畜沙彌若十歳比丘無是五
法畜沙彌有罪五法
竟
六法初
有六諍本一者瞋恨不語二者惡性欲害三
者貪嫉四者諂曲五者無慚愧六者惡欲邪
見是名六諍本有六教法應隨不應逆和上
教阿闍梨教衆僧教王教若王等教闥利吒
比丘教是名六教不應逆有六羯磨白羯磨
白二羯磨白四羯磨僧羯磨闥利吒比丘羯
磨説戒羯磨是名六羯磨有六學増上戒
増上意増上智増上威儀増上毘尼増上波
羅提木叉是名六學有六請僧請衆人請人
請鉢請衣請食請是名六請有六不具足戒
不具足見不具足命不具足威儀不具足自
不具足他不具足是名六不具足有六具足
戒具足見具足命具足威儀具足自具足他
具足是名六具足時長老優波離往到佛所
頭面禮足在一面立已白佛言善哉世尊願略
説法要令我知是法是毘尼是佛教佛語優
波離若法隨欲不隨無欲隨和合不隨不和
合隨過不隨無過隨増長不隨不増長隨往
來不隨不往來隨煩惱不隨無煩惱汝知是
非法非毘尼非佛教又優波離有法隨無欲
不隨欲隨不和合不隨和合隨無過不隨過
隨不増長不隨増長隨不往來不隨往來隨
非煩惱不隨煩惱汝知是法是毘尼是佛教
長老阿那律往到佛所頭面作禮白佛言善
哉世尊願略説法令我知是法是毘尼是
佛教佛言善哉若法隨貪不隨無貪隨無厭
不隨厭隨多欲不隨少欲隨不知足不隨知
足隨惡見不隨不惡見阿那律汝知是非法
非毘尼非佛教阿那律若法隨無貪不隨貪
隨厭不隨無厭隨少欲不隨多欲隨知足不
隨不知足隨不惡見不隨惡見汝知是法是
毘尼是佛教如優波離所問大愛道亦如是
問如長老阿那律所問鷄舍瞿曇彌亦如是
問有六現前僧現前衆人現前人現前和
上現前阿闍梨現前戒現前是名六現前
有六取劫取盜取詐取受寄取詆謾取如
法取是名六取有六和攝法以修身慈勸梵
行者尊重敬愛思惟攝取發起精進向一泥
洹口慈意慈亦復如是如法得施衣鉢餘物
施諸梵行尊重敬愛思惟攝取發起精進向
一泥洹護戒不缺不犯不退清淨滿足爲佛
所歎能盡受持勸諸梵行尊重敬愛思惟攝
取發起精進向一泥洹所得正見能出正要
勸諸梵行尊重敬愛思惟攝取發起精進向
一泥洹是名六和攝法六法
竟
七法初
有七財信財戒財聞財施財慧財慚財愧財
是名七財有七力信力精進力慚力愧力念
力定力慧力是名七力有七止諍現前止自
言止憶念止不癡止覓罪相止多覓罪止布草
止是名七止諍有七衣麻衣沙拏衣芻摩衣
憍施耶衣翅夷羅衣欽婆羅衣劫貝衣是名
七衣有七内衆比丘比丘尼式叉摩尼沙彌
沙彌尼優婆塞優婆夷是名七内衆有七法
令正法滅亡沒無信懈怠無慚無愧喜忘無
定少智是名七法令正法滅亡沒有七非正
法不敬法不敬義不敬時不知足不自敬不
敬衆不分別人是名七有七正法敬法敬義
敬時知足自敬敬衆分別人是名七正法持
律有七徳能持佛内藏能善斷諍以持戒故
在外道頂上住以持律故無能詰者以持
律故不諮問他於衆中説戒無所畏能斷有
疑能令正法久住是名持律七徳有七大持
律毘婆尸佛式佛隨葉佛倶留孫佛倶那
含牟尼佛迦葉佛釋迦牟尼佛是名七大持
律七法
竟
八法初
有八衆刹利衆婆羅門衆居士衆沙門衆
比丘衆比丘尼衆優婆塞衆優婆夷衆是名
八衆有八法能證泥洹果正見正志正語正
業正命正方便正念正定是名八法能證泥
洹果有八施果得施依止得施制限得施
因縁得施僧得施現前得施安居得施指示
得施是名八施因八事捨迦絺那衣三衣足
時衣成時去時聞時失衣時發心不還時
過齊限時共僧捨時是名因八事捨迦絺那
衣有八種屐不應畜木屐多羅屐波羅舍屐
竹屐葉屐文若屐披披屐欽婆羅屐是名
八種屐不應畜有八隨世法利衰毀譽稱譏
苦樂是名隨世八法有八種難王難賊難火
難水難惡獸難龍難人難非人難是名八難
有比丘行別住時捨戒捨已還受還受已白
諸比丘我行別住中捨戒已還受我當云何
諸比丘以是事白佛佛語諸比丘本已行別
住即以是行別住更不應與如捨戒自言我
是沙彌不見擯不作擯惡邪不除擯亦爾若
別住竟捨戒捨已還受戒受戒已白諸比
丘我別住竟捨戒捨戒已更受戒我當云
何諸比丘以是事白佛佛語諸比丘本已行
別住竟應教求摩那埵如捨戒自言我是沙
彌不見擯不作擯惡邪不除擯亦爾有比丘
行摩那埵時捨戒捨已還受戒受戒已語諸
比丘我行摩那埵中捨戒還受戒我當云何
諸比丘以是事白佛佛言即本行摩那埵更
不須與如捨戒自言我是沙彌不見擯不作
擯惡邪不除擯亦爾若行摩那埵竟捨戒捨
戒已還受戒受戒已白諸比丘我行摩那埵
竟捨戒捨戒已還受戒我當云何諸比丘
以是事白佛佛言本已行摩那埵竟應教求
出罪羯磨如捨戒自言我是沙彌不見擯不
作擯惡邪不除擯亦爾八法
竟
九法初
有九惱是人已侵損我當侵損我今侵損我
於彼生惱是人已利益我怨家當復利益今
復利益於彼生惱是人已侵損我知識當復
侵損今復侵損於彼生惱是名九惱有九捨
惱是人已侵損我當侵損我今侵損我云何
令彼不侵損我而利益我當於彼捨惱心是
人已利益我怨家當復利益今復利益云何
令彼不利益我怨家當捨彼惱心是人已侵
損我知識當復侵損今復侵損云何令彼不
侵損我知識當於彼捨惱心是名九捨惱九法
竟
十法初
有十事令正法滅亡沒非法言法法言非法
非毘尼言毘尼毘尼言非毘尼非犯言犯犯
言非犯輕言重重言輕無殘言殘殘言無
殘是名十事令正法滅亡沒有十事不令
正法滅亡沒非法言非法法言法非毘尼言
非毘尼毘尼言毘尼非犯言非犯犯言犯無
殘言無殘殘言殘輕言輕重言重是名十事
不令正法滅亡沒有十法名上座有所住處
無畏無能遮者有長老息煩惱多知識有名
聞能令他生淨心辯才具足無能勝者無
有滯礙義趣明了聞者信受善能安詳入他
家能爲白衣説深妙法分別諸道勸令行
施齋戒令他捨惡從善自具四諦現法安樂
無有所乏是名上座十法烏迴鳩羅比丘成
就十法僧不應差不知諍根本來往處不知
諍不善分別諍不能知諍起因縁不能知諍
義不善滅諍不能令諍滅已更不起戒不清
淨不能多聞少智是名十烏迴鳩羅比丘僧
不應差烏迴鳩羅比丘有十事僧應差知諍
來往處根本善知諍能分別諍知諍起因縁
知諍義善滅諍滅諍已更不令起持戒清淨
多聞多智是名十烏迴鳩羅比丘僧應差
佛在婆伽國那梨槃聚落是中有優婆塞以
信樂清淨心作一房舍別與長老羅云長老
羅云受已二月遊行彼優婆塞聞長老羅云
受舍已二月遊行便持此舍施四方僧長老
羅云二月遊行還到所住處聞是優婆塞以
是房施四方僧聞已往到佛所頭面作禮白
佛言世尊我在那梨槃聚落中住有優婆塞
以信樂清淨心作一房舍別施我我受已二月
遊行遊行還聞是優婆塞以是房施四方僧
世尊我今云何佛語羅云汝往語優婆塞言
我將不犯汝耶汝見我非沙門非沙門行耶
作身口過耶長老羅云受佛語已從坐起禮
佛足右繞而去還自住處過是夜已著衣持
鉢入那梨槃聚落行乞食食已洗鉢往是優
婆塞家是優婆塞遙見長老羅云來見已著
衣在一面立叉手合掌向長老羅云作是言
善來長老羅云久不來羅云何以故來可就
座坐時長老羅云即就座坐是優婆塞頭面
禮足在一面坐已長老羅云語優婆塞我將不
犯汝耶汝見我非沙門非沙門行耶作身口
過耶答言大徳不犯我我亦不見汝非沙門
非沙門行作身口過時長老羅云爲種種説
法示教利喜已從坐起去往到佛所頭面禮
足在一面坐以是事向佛廣説佛以是事集
比丘僧語諸比丘言有十非法施十非法受
十非法用何等十已施一僧轉與餘僧是名
非法施非法受非法用若已施一比丘尼僧
轉與餘比丘尼僧是名非法施非法受非法
用若已施三比丘轉與餘三比丘是名非法
施非法受非法用若轉與二比丘若與一比
丘若與僧是名非法施非法受非法用若已
施二比丘轉與餘二比丘是名非法施非法
受非法用若轉與一比丘若與僧若與三人
是名非法施非法受非法用若已施一比丘
轉施餘一比丘是名非法施非法受非法用
若轉施僧若施三人二人是名非法施非法
受非法用若已施三沙彌轉施餘三沙彌是
名非法施非法受非法用若轉施二沙彌一
沙彌若施僧是名非法施非法受非法用若
已施二沙彌轉與餘二沙彌是名非法施非
法受非法用若轉施一沙彌若施僧若施三
人是名非法施非法受非法用若已施一沙
彌轉施餘一沙彌是名非法施非法受非法
用若轉與僧若施三人若施二人是名非法
施非法受非法用若已施三比丘尼轉施餘
三比丘尼是名非法施非法受非法用若轉
施二比丘尼一比丘尼若施僧是名非法施
非法受非法用若已施二比丘尼轉施餘二
比丘尼是名非法施非法受非法用若轉施
一比丘尼若與僧若施三人是名非法施非
法受非法用若已施一比丘尼轉施餘一比
丘尼是名非法施非法受非法用若轉施僧
若施三人若二人是名非法施非法受非法
用若已施三式叉摩尼轉施餘三式叉摩尼
是名非法施非法受非法用若轉施二式叉
摩尼一式叉摩尼若施僧是名非法施非法
受非法用若已施二式叉摩尼轉施餘二式
叉摩尼是名非法施非法受非法用若轉施
一式叉摩尼若施僧若施三人是名非法施
非法受非法用若已施一式叉摩尼轉施餘
一式叉摩尼是名非法施非法受非法用若
施僧若施三人若二人是名非法施非法受
非法用若已施三沙彌尼轉施餘三沙彌尼
是名非法施非法受非法用若轉施二沙彌
尼若一若僧是名非法施非法受非法用若
已施二沙彌尼轉施餘二沙彌尼是名非法
施非法受非法用若轉施一沙彌尼若僧若
施三人是名非法施非法受非法用若已施
一沙彌尼轉施餘一沙彌尼是名非法施非
法受非法用若轉施僧若三人若二人是名
非法施非法受非法用若已施三畜生轉施
餘三畜生是名非法施非法受非法用若施
二畜生若一畜生是名非法施非法受非法
用若已施二畜生轉施餘二畜生是名非
法施非法受非法用若轉施一畜生若三畜
生是名非法施非法受非法用若已施一畜
生轉施一畜生是名非法施非法受非法用
若轉施三若二是名非法施非法受非法用
若已施比丘僧轉施比丘尼僧是名非法施
非法受非法用若已施比丘尼僧轉施比丘
僧是名非法施非法受非法用若僧破爲二
部已施此一部轉施彼一部是名非法施非
法受非法用若已施彼一部轉施此一部是
名非法施非法受非法用前施是施後施非
施如王爲地主檀越是房舍臥具主但得
看視不得奪一與一十法
竟
増一後一法初
有三羯磨攝一切羯磨白羯磨白二羯磨白
四羯磨有一破法墮惡道何等一所謂破僧
有一犯墮惡道從身作謂出佛身血有一犯
墮惡道從口作謂謗佛有一犯墮惡道所謂
意念作別衆有一犯墮惡道謂兩舌教他破
僧有一犯詰問墮惡道謂僧詰問非法非法
想非法見故破僧非法作法想非法見故破
僧非法法想疑破僧有一犯墮惡道從殺生
起謂殺阿羅漢又一犯墮惡道從盜起偸佛
物僧物又一犯墮惡道從婬起謂婬羅漢
比丘尼又一犯墮惡道從妄語起謂自説得
過人法一法
竟
二法初
有二犯不善犯無記犯又二犯身犯口犯又
二犯方便犯非方便犯又二犯調戲犯不調
戲犯又二犯有同犯不同犯又二事同輕
重又二事同有殘無殘又二不同輕重又
二不同有殘無殘又二不同若向他悔若自
悔又二犯有限犯無限犯又二犯處犯方
犯又二犯可數犯不可數犯又二犯有出時
犯欲出犯又二犯入犯欲入犯又二犯起犯
欲起犯又二犯時犯非時犯又二犯墮犯不
墮犯又二犯偸蘭遮犯白衣相應犯又二犯
重破犯不重破犯又二犯有殘犯無殘犯又
二犯輕犯重犯又二犯被擧犯擧者犯又
二犯向他悔犯自悔犯又二犯戒中犯非戒
中犯又二犯白犯不白犯又二犯暫犯盡形
犯又二犯有過犯無過犯比丘尼有二同犯
輕犯重犯又二同犯殘犯無殘犯又二不同
輕重又二不同有殘無殘又二不同向他悔
自悔又二犯出界犯欲出界犯又二犯自稱
歎犯不自稱歎犯又二犯起犯坐犯又二犯
眠犯不眠犯又二犯語犯默然犯又二犯故
犯不故犯有二癡無知癡放逸癡有二覆無
知覆放逸覆又二人應與別住有二人應
與摩那埵有二人應與本日治有二人應與
出罪所謂比丘非比丘受大戒非受大戒者
又二僧中斷事者有被差不被差又二斷事
者被羯磨不被羯磨羯磨者有二功徳謂得
衆意能無畏斷事又二斷事者有羞無羞又
二斷事者有私無私若以非法有私若如法
無私又二斷事者若自聞若從他聞又二斷
事者若自驅若教他驅又二斷事者諍不諍
又二斷事者通利阿含不通利阿含又二斷
事者善分別阿含不善分別阿含又二斷事
者了語不了語又二斷事者善語不善語又
二斷事者詰問不詰問又二斷事者急性不
急性又二斷事者自知不自知又二斷事者
知量不知量又二斷事者隨衆不隨衆又二
斷事者自譽不自譽又二斷事者能止不能
止又二斷事者軟語麁語又二斷事者持戒
不持戒有可呵不可呵應擧不應擧應敬不
應敬亦爾又二無智戒犯見犯又二智戒不
犯見不犯又二犯戒犯見犯又二不犯戒具
見具又二種呵比丘非比丘受戒不受戒又
二苦切有罰羯磨若僧和合與又二依止有
罰若僧和合與有二驅出有罰羯磨若僧驅
出又二下意有罰羯磨若僧與下意又二人
應別住又二人應與摩那埵又二人應與
本日治又二人應與出罪謂比丘非比丘受
戒非受戒有二清淨悔過發露罪名又二清
淨白不白若悔過若發露若僧諍應還付僧
若與三人二人一人若僧諍僧應受三人二
人一人亦應受若僧諍僧應滅三人二人一
人亦應滅又二非法撿挍非法作法撿挍法
作非法撿挍又二如法撿校非法作非法撿
挍法作法撿挍又二梵罰不使作不教化
二法
竟
三法初
有三毘尼貪欲毘尼瞋恚毘尼愚癡毘尼有
三非毘尼非貪欲毘尼非瞋恚毘尼非愚癡
毘尼有三羯磨白羯磨白二羯磨白四羯磨
有三應屏處大便小便嚼楊枝有三犯貪欲
犯瞋恚犯愚癡犯有三共住犯者不犯者自
説者有三別住犯者不犯者自説者有三
世所供養謂如來至眞等正覺漏盡阿羅漢
轉輪聖王有三華供養有三香供養有三
伎樂供養有三幡供養有三蓋供養有三
繒供養有三世所尊敬謂如來至眞等正覺
漏盡阿羅漢轉輪聖王有三同意上中下上
同意者應上中下同意中同意者不應上同
意應中下同意下同意者應下同意不應上
中同意上同意者作上中下同意好中同意
者作中下同意好若作上同意者不好下同
意者作下同意好若作上中同意者不好上
同意者應作上中下同意取中同意者應作
中下同意取不應上同意取下同意者應下
同意取不應上中同意取有三知知犯知不
犯知制戒三法
竟
四法初
有四諍鬪諍無根諍犯罪諍常所行諍有四
藥時藥時分藥七日藥盡形藥有四衆刹利
衆婆羅門衆居士衆沙門衆復有四衆比丘
衆比丘尼衆優婆塞衆優婆夷衆復有四衆
四天王衆忉利天衆魔衆梵天王衆復有四
衆被教衆不被教衆濁衆清淨衆有四悲
一憐愍二利益三不惱害四住正法有四
止貪欲止瞋恚止愚癡止邪見止有四事故
如來設教犯不犯輕重有四事故如來制戒
爲利益爲處爲時爲人有四調伏苦切依止
驅出下意有四藥應觀有淨藥雜不淨不淨
雜淨淨雜淨不淨雜不淨有四事鬪諍事
無根諍事犯罪諍事常所行諍事復有四事
苦切依止驅出下意有四事不見擯不作擯
惡邪不除擯覓罪相擯有四事若呵若罵若
異語若默然如來以四境界故制戒神足境
界智境界法境界人境界四法
竟
十誦律卷第五十

十誦律卷第五十一第八誦之四
　後秦北印度三藏弗若多羅譯　
五法初
有五事故僧與下意説佛過法過僧過戒過
作非威儀復有五事僧與作下意罵比丘道
説比丘出比丘過處處説他過使他不得施
不得住處復有五事僧與下意罵白衣道説
白衣出白衣過處處説他過使白衣不得利
失住處復有五事僧與下意比丘兩舌鬪他
以比丘向比丘兩舌以白衣向白衣兩舌以
比丘向白衣兩舌以白衣向比丘兩舌作世
間法罵有五事形相生種作犯病復有五事
形相生相作多煩惱作世間法罵有五種皮
不應畜師子皮虎皮豹皮獺皮狸皮有五
種皮不應畜象皮馬皮狗皮野干皮黒鹿皮
有五種糞掃衣不應畜火燒衣牛嚼衣鼠噉
衣初嫁衣産衣有五事老比丘語不應受
無義語非法語非毘尼語無憐愍語非教勅
語有五自説阿羅漢如先説佛語優波離
比丘欲入僧應住五法中如先説有五事犯
僧伽婆尸沙如先説有五處分界處分施處
分道徑行處分戒處分見處分有五純色
不應畜純赤純青純欝金色純黄藍色純曼
提咤色有五種大色不應畜穹伽色黔蛇色
盧耶那色嵯梨多色呵梨陀羅色有五事闥
利咤比丘不能滅諍不見言見不聞言聞不
憶言憶不知言知非法言法是名五事闥利
吒比丘不能滅諍復有五事闥利吒比丘能
滅諍見言見聞言聞憶言憶知言知法言
法是名五闥利吒比丘能滅諍復有五事闥
利吒比丘不能滅諍隨愛瞋怖癡非法言法
是名五事闥利吒比丘不能滅諍復有五事
闥利吒比丘能滅諍不隨愛瞋怖癡法言法
是名五闥利吒比丘能滅諍復有五事闥利
吒比丘有犯不見言見不聞言聞不憶言憶
不知言知非法言法是名五闥利吒比丘有
犯有五事闥利吒比丘無犯見言見聞言
聞憶言憶知言知法言法是名五事闥利吒
比丘無犯復有五事闥利吒比丘有犯隨愛
隨瞋隨怖隨癡非法言法是名五事闥利吒
比丘有犯復有五事闥利吒比丘無犯不隨
愛瞋怖癡法言法是名五闥利吒比丘無犯
有五事闥利吒比丘不能滅諍不善知諍不
善知諍住處不善分別諍不知滅諍因縁不
善知滅諍已更起因縁是名五闥利吒比丘
不能滅諍復有五事闥利吒比丘能滅諍善
知諍善知諍住處善分別諍善知滅諍因縁
善知滅諍已更不復起因縁是名五闥利吒
比丘能滅諍復有五事闥利吒比丘不能滅
諍不善知修多羅不善知毘尼不善知諍不
善知諍住處不善分別諍是名五闥利吒比
丘不能滅諍有五事闥利吒比丘能滅諍善
修多羅善毘尼善知諍善知諍住處善分別
諍是名五闥利吒比丘能滅諍有五事五歳
比丘不依止他知犯知不犯知輕知重廣通
利戒是名五五歳比丘不依止他有五同意
取若親厚若活在若現前若取已當語令知
取已彼必歡喜是名五同意取有五事故如
來按行諸房舍爲斷比丘俗語故以床臥具
不料理者爲料理故已料理好安隱故看病
比丘故未制戒欲制故是名五事如來按行
房舍有五事如來知而故問爲起因縁故爲
制戒故爲分別義句故與修多羅文句相似
故爲後衆生令自解故是名五事如來知而
故問經行有五利益勦健有力不病消食意
得堅固是名經行五利復有經行五利益能
行故解勞故除風故消冷熱病故意得堅
固是名經行五利有五非法發露向別住
人不共住人未受大戒衆無殘事不見是事
發露是名五非法發露有五如法發露不向
別住人不向不共住人不向未受大戒衆以
有殘事見是事發露是名五事如法發露有
五事非法作苦切羯磨非法非毘尼應遮應
置無事不現前作無擧者不令他憶不三問
作是名五事作非法苦切羯磨有五如法作
苦切羯磨是法是毘尼不應遮不應置有事
現前作有擧者令他憶念三問作是名五如
法與苦切羯磨有五事名善好闥利吒比
丘見言見聞言聞憶言憶知言知法言法
是名五善好闥利吒比丘有五事名好闥利
吒比丘不隨愛瞋怖癡法言法是名五好闥
利吒比丘有五事名好闥利吒比丘善分別
取事無過者不説有過有過者説過不清
淨邊生不清淨清淨邊生清淨法言法是名
五好闥利吒比丘有五事名好闥利吒比丘
善分別事不恃力僧中斷事得聽已擧他事
無偏私受悔過無偏私見他過無偏私説他
過法言法是名五好闥利吒比丘有五事名
好闥利吒比丘善取諍善知諍處善分別諍
善知諍滅已更不起法言法是名五好闥利
吒比丘有五事名好闥利吒比丘善知修多
羅善知毘尼善知諍善知諍處法言法是
名五好闥利吒比丘復有五事名好闥利吒
比丘受戒滿十歳若過十歳若持戒若多聞
善如法斷自疑他疑善能斷自他惡邪見是
名五好闥利吒比丘有五事名好闥利吒比
丘善能令他住戒善教毘尼阿毘曇弟子若
入他方不樂能將來能看病教他看是名五
好闥利吒比丘有五事名好闥利吒比丘能
令他有信有持戒有多聞有施有智是名五
好闥利吒比丘復有五事名好闥利吒比丘
若自住無學戒無學定無學智無學解脱解
脱知見亦能令他住無學戒定慧解脱解脱
知見是名五好闥利吒比丘復有五事名好
闥利吒比丘知犯知不犯知輕知重廣通利
戒是名五好闥利吒比丘有五事名好闥利
吒比丘知出家知羯磨知教授知依止知障
道不障道是名五好闥利吒比丘五法
竟
六法如先説
七法如先説
八法初
不應畜八種鉢金鉢銀鉢琉璃鉢頗梨鉢銅
鉢白鑞鉢木鉢石鉢是名八種鉢不應畜餘
如先説
九法初
佛語優波離一比丘不能破僧二三四乃至
九比丘清淨同見者能破一比丘尼一式叉
摩尼一沙彌一沙彌尼一出家一出家尼不能
破僧二三四乃至九亦不能破優波離若
有九比丘清淨同見者能破僧有九犯犯波
羅夷犯僧伽婆尸沙犯波逸提犯波羅提提
舍尼犯突吉羅犯惡口突吉羅犯偸蘭遮突
吉羅犯毘尼突吉羅犯威儀突吉羅是名九
犯有九退戒退見退命退威儀退自退他退
知識退資生物退生死退是名九退有九不
退戒不退見不退命不退威儀不退自不退
他不退知識不退資生物不退生死不退是
名九不退佛語優波離闥利吒比丘若斷諍
時應以九事觀言者觀諍者觀威儀觀來
往處觀親里觀知識觀身口行觀先來觀
云何相言應聽他語應從他聞是名九應觀
言者諍者何等九事觀彼言者觀鬪不鬪
觀諍不諍觀相持不相持觀相言不相言觀
犯戒觀犯見觀犯命觀言語觀從他聞是
名九應觀彼言者爾時長老優波離往到佛
所頭面作禮在一面立善哉世尊願略説法
令我知是法是毘尼是佛教佛語優波離若
法隨欲不隨無欲隨瞋不隨無瞋隨嫉妬不
隨無嫉妬隨往來不隨不往來隨増長不隨
不増長隨鬪不隨無鬪隨諍不隨無諍隨相
持不隨不相持隨相言不隨不相言優婆離
汝定知是非法非毘尼非佛教優婆離若法
隨無欲不隨欲隨無瞋不隨瞋隨無嫉妬不
隨嫉妬隨不往來不隨往來隨不増長不隨
増長隨不鬪不隨鬪隨不諍不隨諍隨不相
持不隨相持隨不相言不隨相言汝定知是
法是比尼是佛教
爾時長老阿那律往到佛所頭面作禮在一
面坐白佛言善哉世尊願略説法令我知是
法是比尼是佛教佛語阿那律若法隨貪不
隨無貪隨無厭不隨厭隨多欲不隨少欲隨
不知足不隨知足隨難滿不隨易滿隨放逸
不隨不放逸隨非法不隨法隨背法不隨不
背法隨世俗語不隨毘尼語佛語阿那律汝
定知是非法非毘尼非佛教阿那律若法隨
無貪不隨貪隨厭不隨無厭隨少欲不隨多
欲隨知足不隨不知足隨易滿不隨難滿隨
不放逸不隨放逸隨法不隨非法隨順法不
隨背法隨比尼語不隨俗語汝定知是法是
毘尼是佛教如長老優波離所問大愛道亦
如是問如長老阿那律所問痩瞿曇彌亦如
是問有九依止若善男子依止信心捨不善
取善者是名捨不善取善戒聞施智亦爾是
名善男子依止信心捨不善取善是人住是
五法已應更證四法法忍隨忍樂忍棄捨忍
是名九依止有外道名婆呵樹和往到佛所
問訊在一面坐已白佛言瞿曇先在優樓頻
䗍國尼連禪河邊在一迦和羅樹下得阿耨
多羅三藐三菩提不久我時彼處從瞿曇聞
漏盡阿羅漢不還生死不作五事不故殺生
不盜不婬不故妄語不飮酒我從瞿曇聞説
是語即便信受佛言我先已説今亦復説漏
盡阿羅漢不還生死不作九事不故殺生不
盜不婬不故妄語不飮酒不隨愛瞋怖癡是
名九事有外道名沙陀往到佛所問訊在一
面坐已白佛言瞿曇先在優樓頻螺國尼連
禪河邊在一迦和羅樹下得阿耨多羅三藐
三菩提不久我時彼處從瞿曇聞漏盡阿羅
漢不還生死不作五事不故殺生不盜不婬
不故妄語不飮酒我從瞿曇聞説是語即便
信受佛言我先已説今亦復説漏盡阿羅漢
不還生死不作九事不故殺生不盜不婬不
故妄語不飮酒不來還不起邪見見常法
觀生死無常是名九事有九惱無利無益惱
我不安隱我餘如先説九法
竟
十法初
有十利攝僧故僧一心故僧安樂行故折
伏高心故不信者令得信故已信者令増長
故慚愧者令得安樂故遮今世惱漏故斷後
世漏故佛法久住故是名十利有十語隨修
多羅語毘尼語阿毘曇語和上語阿闍梨語
戒語衣語鉢語食語藥語是名十語有十願
修多羅願毘尼願阿毘曇願和上願阿闍梨
願戒願衣願鉢願食願藥願是名十願有十
羯磨白羯磨白二羯磨白四羯磨僧羯磨
闥頼吒比丘羯磨戒羯磨非法羯磨如法
羯磨別衆羯磨和合衆羯磨是名十羯磨有
十治苦切依止驅出下意不見擯不作擯
惡邪不除擯別住摩那埵本日治是名十
治有十罰苦切依止驅出下意不見擯不作
擯惡邪不除擯別住摩那埵本日治是名十
罰有十遮受戒法殺父殺母殺阿羅漢出佛
身血本犯重罪賊住比丘本白衣不能男
汚比丘尼越濟人是名十遮受戒法有十難
王難賊難火難水難惡獸難龍難人難非人
難命難梵行難是名十難有十非毘尼謂十
不善業有十毘尼謂十善業復有十非毘尼
謂十邪有十毘尼謂無學十眞有十無志
別住者別住竟者行摩那埵行摩那埵竟苦
切依止驅出下意不見擯不作擯是名十無
志有十非法遮説戒非波羅夷不出波羅夷
事不輕呵僧不出輕呵僧事不捨戒不出捨
戒事隨順如法僧事不破戒不破見不破威
儀不見不聞不疑是名十非法遮説戒何等
十如法遮説戒犯波羅夷出波羅夷事輕
呵僧出輕呵僧事捨戒出捨戒事不隨順如
法僧事破戒破見破威儀見聞疑是名十如
法遮説戒
爾時佛在婆伽那梨槃國是中有一優婆塞
有信樂心造一房舍別施長老羅云如先説
有十利故如來結戒攝僧故僧一心故僧安
樂住故折伏高心故不信者令信故已信
者令増長故慚愧者得安隱住故遮今世惱
漏故斷後世漏故佛法久住故如來制戒制
修多羅制毘尼制阿毘曇誦修多羅誦毘尼
誦阿毘曇持修多羅持毘尼持阿毘曇持修
多羅者持毘尼者持阿毘曇者攝修多羅攝
毘尼攝阿毘曇和上阿闍梨共行弟子近
行弟子沙彌教威儀毘尼説毘尼者波羅提
木叉説波羅提木叉者遮波羅提木叉遮波
羅提木叉者受自恣受自恣者遮受自恣遮
受自恣者與欲與欲者受欲受欲者持欲持
欲者説欲説欲者取欲取欲者與清淨與清
淨者受清淨受清淨者持清淨持清淨者説
清淨説清淨者取清淨取清淨者與欲清淨
與欲清淨者受欲清淨受欲清淨者持欲清
淨持欲清淨者説欲清淨説欲清淨者取欲
清淨取欲清淨者與自恣與自恣者受自恣
受自恣者持自恣持自恣者説自恣説自恣
者取自恣取自恣者依止依止者與依止與
依止者受依止受依止者捨依止捨依止者
折伏驅出同意悔過受悔過者白羯磨白二
羯磨白四羯磨苦切羯磨依止羯磨驅出羯
磨下意羯磨不見擯不作擯惡邪不除擯別
住摩那埵本日治出罪覓罪相擧他令憶念
共要羯磨羈繋羯磨乞聽羯磨聽白羯磨
不調伏者令調伏皆以十利故十法
竟
増十一相初
有所犯事應言白應言不白答言犯應言白
又犯應言色應言非色答言犯應言色又
犯應言可見不可見答言應言可見又犯
應言根數非根數答言應言根數又犯應言
有漏非漏答言應言有漏又犯應言有爲無
爲答言應言有爲又犯應言世間出世間
答言應言世間又犯應言陰攝非陰攝答
言應言陰攝又犯應言界攝非界攝答言應
言界攝又犯應言受不受答言應言受又
犯應言四大造非四大造答言四大造又
犯應言想非想答言應言想又犯應言亂心
非亂心答言應言亂心又犯應言染不染
答言有染有不染染者故犯佛結戒不染者
不故犯戒又犯應言雜不雜答言應言雜
又犯應言有欲無欲答言有欲又犯應言
有著無著答言有著又犯應言有對無對
答言有對又犯應言心非心答言有心又
犯應言有報無報答言有報又犯應言業
非業答言業又犯應言外入内入答言内
入又犯應言過去未來現在答言有過去未
來現在過去者若所犯事已向他發露悔過
是名過去未來者未犯必當犯者是名未來
現在者現有所犯是名現在又犯應言善
不善無記答言不善無記不善者故犯佛結
戒是名不善無記者不故犯戒是名無記
又犯應言欲界色界無色界答言犯應言欲
界又犯應言學無學答言非學非無學又
犯應言見諦斷思惟斷答言思惟斷頗有作
是事犯即作是事非犯耶佛言有若比丘不
受迦絺那衣畜長衣數數食別衆食不白入
聚落不著僧伽梨入聚落是名犯若比丘受
迦絺那衣畜長衣數數食別衆食不白入聚
落不著僧伽梨入聚落是名非犯是名作是
事犯即作是事非犯有作羯磨者有犯有作
羯磨者非犯云何作羯磨者有犯作羯磨者
非犯若比丘與比丘作不見擯不作擯惡邪
不除擯是比丘自見罪向他説若界外與捨
羯磨即與共事共住教授有餘比丘作是言
僧與是比丘不見擯不作擯惡邪不除擯莫
與是比丘共事共住教授答言是人見罪已
與捨羯磨問言何處捨答言界外又言是
不善捨若比丘與比丘不見擯不作擯惡邪
不除擯若自見罪向他説界内與捨共事共
住教授有比丘言僧與是比丘不見擯不作
擯惡邪不除擯莫與是比丘共事共住教授
答言是罪已捨問言何處捨答言界内又
言善捨如是作羯磨者有犯如是作羯磨者
非犯有知犯有不知犯知犯者知五種犯體
是名知犯不知犯者不知五種犯體是名不
知犯是人雖不知亦名爲犯有自知犯有罪
有他知犯有罪自知犯有罪者若知五種犯
體是名自知犯有罪他知犯有罪者若可信
優婆塞證知是名他知犯有罪有憶犯不憶
犯憶犯者憶五種犯體是名憶犯不憶犯
者不憶五種犯體是名不憶犯有現前犯不
現前犯現前犯者現有所犯是名現前犯不
現前犯者若未犯必當犯是名不現前犯有
犯事不共住有犯事種種不共住有種種不
共住非不共住若不見擯不作擯惡邪不除
擯狂心亂心苦痛心是名有犯事不共住有
犯事種種不共住有種種不共住非不共住
有作羯磨不共住有作羯磨種種不共住有
種種不共住非不共住若不見擯不作擯惡
邪不除擯狂心亂心苦痛心是名作羯磨不
共住作羯磨種種不共住有種種不共住非
不共住有知不共住有知種種不共住有
種種不共住非不共住若不見擯不作擯惡
邪不除擯狂心亂心苦痛心是名有知不
共住有知種種不共住有種種不共住非不共
住不知不共住不知種種不共住有種種不
共住非不共住若不見擯不作擯惡邪不除
擯狂心亂心苦痛心是名不知不共住不知
種種不共住有種種不共住非不共住有自
説不共住有自説種種不共住有種種不共
住非不共住若不見擯不作擯惡邪不除擯
狂心亂心苦痛心是名自説不共住自説種
種不共住有種種不共住非不共住有他説
不共住有他説種種不共住有種種不共住
非不共住若不見擯不作擯惡邪不除擯狂
心亂心苦痛心是名他説不共住他説種種
不共住有種種不共住非不共住有憶不共
住有憶種種不共住有種種不共住非不共
住若不見擯不作擯惡邪不除擯狂心亂心
苦痛心是名有憶不共住有憶種種不共住
有種種不共住非不共住有不憶不共住有
不憶種種不共住有種種不共住非不共住
若不見擯不作擯惡邪不除擯狂心亂心苦痛
心是名不憶不共住不憶種種不共住有種
種不共住非不共住有現前不共住有現前
種種不共住有種種不共住非不共住若不
見擯不作擯惡邪不除擯狂心亂心苦痛心
是名現前不共住現前種種不共住有種種不
共住非不共住有不現前不共住有不現前
種種不共住有種種不共住非不共住若不
見擯不作擯惡邪不除擯狂心亂心苦痛心
是名不現前不共住不現前種種不共住有種
種不共住非不共住有犯僧與作羯磨三人
二人一人云何有犯僧與作羯磨三人二人
一人若比丘與比丘作不見擯不作擯惡
邪不除擯狂心亂心苦痛心犯是事僧與作
羯磨即是事三人二人一人有知者僧與作
羯磨三人二人一人云何知僧與作羯磨三人
二人一人若比丘與比丘作不見擯不作
擯惡邪不除擯狂心亂心苦痛心是名知者
僧與作羯磨即是事三人二人一人有不知
者僧與作羯磨三人二人一人云何不知者
僧與作羯磨三人二人一人若比丘與比
丘不見擯不作擯惡邪不除擯狂心亂心苦痛
心是名不知者僧與作羯磨即是事三人二
人一人有自説僧與作羯磨三人二人一人
云何自説僧與作羯磨三人二人一人若比
丘與比丘作不見擯不作擯惡邪不除擯狂
心亂心苦痛心是名自説僧與作羯磨即是
事三人二人一人有不自説僧與作羯磨三
人二人一人云何不自説僧與作羯磨三人
二人一人若比丘與比丘不見擯不作擯惡
邪不除擯狂心亂心苦痛心是名不自説僧
與作羯磨即是事三人二人一人有憶者僧
與作羯磨三人二人一人云何憶者僧與作
羯磨三人二人一人若比丘與比丘作不
見擯不作擯惡邪不除擯狂心亂心苦痛心
是名憶者僧與作羯磨即是事三人二人一
人有不憶僧與作羯磨三人二人一人云何
不憶僧與作羯磨三人二人一人若比丘與
比丘不見擯不作擯惡邪不除擯狂心亂心苦
痛心是名不憶者僧與作羯磨即是事三人
二人一人有現前僧與作羯磨三人二人一
人云何現前僧與作羯磨三人二人一人若
比丘與比丘不見擯不作擯惡邪不除擯狂
心亂心苦痛心是名現前僧與作羯磨即
是事三人二人一人有不現前僧與作羯磨
三人二人一人云何不現前僧與作羯磨三
人二人一人若比丘與比丘不見擯不作擯
惡邪不除擯狂心亂心苦痛心是名不現前
僧與作羯磨即是事三人二人一人有四調
伏羯磨苦切依止驅出下意頗有從是事
自説破僧未受戒不應受已受者應滅即
是事自説破僧未受戒者與受已受者不應
滅邪佛言有若非法非法想作法見破僧
未受戒者不應受已受者應滅若法想破僧
未受戒者應受已受者不應滅頗有從是事
自言賊住比丘未受戒者不應受已受者應
滅即是事自言賊住比丘未受戒者應受已
受者不應滅耶佛言有若再三聽布薩是人
未受戒者不應受已受者應滅若一布薩或
聽或不聽未受者應受已受者不應滅頗有
是事汚比丘尼未受者不應受已受者應滅
即是事汚比丘尼未受戒者應受已受者不
應滅耶佛言有若以婬汚比丘尼未受戒者
不應受已受者應滅若以身相觸汚比丘尼
未受應受已受者不應滅頗有是事自言
我殺父母未受戒者不應受已受者應滅即
是事自言我殺父母未受者應受已受者不
應滅耶佛言有若知是父母無有異想不
誤殺未受者不應受已受者應滅若不知
有異想誤殺父母未受戒者應受已受者不
應滅
爾時長老優波離問佛言世尊頗有善心殺
父母得波羅夷并逆罪耶不善心殺父母無
記心殺父母耶佛語優波離有善心殺父母
得波羅夷并逆罪不善心殺無記心殺云何
善心殺若母病受苦惱殺令離苦是名善心
殺母得波羅夷并逆罪云何不善心殺母若
爲利殺是名不善心殺母得波羅夷并逆罪
云何無記心殺母若作方便已自眠時母死
是名無記心殺母得波羅夷并逆罪又問頗
有善心殺母犯波羅夷是逆罪有善心殺母
不犯波羅夷非逆罪耶佛言有善心殺母犯
波羅夷是逆罪有善心殺母非波羅夷非逆
罪云何善心殺母犯波羅夷是逆罪云何
善心殺母非波羅夷非逆罪耶若母病受苦
惱斷其命是名犯波羅夷是逆罪若母病與
飯與粥與羹食已命終是名善心殺非波羅
夷非逆罪優波離如是善心殺母得波羅夷
并逆罪如是無波羅夷無逆罪又問頗不善
心殺母犯波羅夷是逆罪不善心殺母非波
羅夷非逆罪耶佛言有不善心殺母犯波羅
夷是逆罪有不善心殺母非波羅夷非逆罪
云何不善心殺母犯波羅夷逆罪不善心殺
母非波羅夷非逆罪若爲利斷母命是名不
善心殺母犯波羅夷并逆罪若爲殺畜生故
施弶母墮死者非波羅夷非逆罪優波離
是名不善心殺母犯波羅夷并逆罪如是不
善心殺母非波羅夷非逆罪又問頗無記心
殺母犯波羅夷逆罪無記心殺母非波羅
夷非逆罪耶佛言有無記心殺母犯波羅夷
并逆罪有無記心殺母不犯波羅夷不得逆
罪云何無記心殺母犯波羅夷并逆罪云何
無記心殺母不犯波羅夷非逆罪若作方便
欲殺母自眠時母死是名犯波羅夷是逆罪
若射壁樹誤射母殺不犯波羅夷非逆罪
優波離如是無記心殺母犯波羅夷是逆罪
如是無記心殺母不犯波羅夷非逆罪優波
離殺父殺阿羅漢亦如是
頗有共事比丘不入僧中亦不與欲在界内
作一切羯磨不犯耶佛言有如來至眞等正
覺是我先語目連汝等從今日自説波羅提
木叉我更不來説波羅提木叉頗有比丘不
聽五種説戒得作布薩耶佛言有若比丘獨
處布薩者是如佛言未受大戒人前不應説
戒頗有未受大戒人前得説戒不犯耶佛言
有我先説除却波斯匿王眷屬獨爲王説令
心清淨故長老優波離問佛爲善心犯爲不
善心犯爲無記心犯耶佛言有善心犯有不
善心犯有無記心犯善心犯者若新受戒比
丘不知戒相自手拔塔前草自治經行處
草自採花是名善心犯不善心犯者故犯佛
結戒是名不善心犯無記心犯者不故犯戒
長老優波離問佛阿羅漢爲善心犯爲不善
心犯爲無記心犯耶佛言優波離若阿羅
漢有所犯者皆無記心世尊云何阿羅漢有
所犯是無記心佛言若阿羅漢心不憶有長
衣數數食別衆食不白入聚落不著僧伽梨
入聚落若睡時他持著高廣床上若睡時他
持著女人床上若未睡時未受大戒人出房
睡眠時未受大戒人入房覺已即悔過優波
離是名阿羅漢所犯皆是無記心若僧破是
僧惱若僧惱是僧破耶有僧破非僧惱有僧
惱非僧破有僧破是僧惱有非僧破非僧惱
僧破非僧惱者若僧破不取不觀十四破僧
事是名僧破非僧惱僧惱非僧破者若取觀
十四破僧事而僧不破是名僧惱非僧破僧
破僧惱者若僧破取觀十四破僧事是名僧
破僧惱非僧破非僧惱者除上事有僧破非
僧諍有僧諍非僧破有僧破亦僧諍有
非僧破非僧諍僧破非僧諍者若僧破事
不異得施不異界不異是名僧破非僧
諍僧諍非僧破者若僧事異得施異界異
而不破是名僧諍非僧破僧破僧諍者若僧
破事異得施異界異是名僧破僧諍非
僧破非僧諍者除上事有僧破非僧別有
僧別非僧破有僧破亦僧別有非僧破非
僧別僧破非僧別者若僧破事不異界不
異得施不異是名僧破非僧別僧別非僧破
者若僧事異界異得施異而不破是名僧別
非僧破僧破僧別者若僧破事異界異得施
異是名僧破僧別非僧破非僧別者除上事
若破僧是一劫壽一劫壽是破僧耶有破僧
非一劫壽一劫壽非破僧有破僧是一劫壽
有非破僧非一劫壽破僧非一劫壽者若法
想破僧是名破僧非一劫壽一劫壽非破僧
者伊羅龍王摩那斯龍王迦留伽羅龍王難
陀龍王跋難陀龍王迦毘羅龍王阿攝波羅
龍王閻羅王梵迦夷天是名一劫壽非破僧
破僧是一劫壽者如調達是名破僧是一劫
壽非破僧非一劫壽者除上事若破僧是一
劫報一劫報是破僧耶有破僧非一劫報有
一劫報非破僧有破僧是一劫報有非破僧
非一劫報破僧非一劫報者若法想破僧
是名破僧非一劫報一劫報非破僧者如伊
羅龍王摩那斯龍王迦留伽羅難陀跋難陀迦
毘羅阿攝波羅閻羅王是名一劫報非破僧
破僧是一劫報者如調達是名破僧一劫報
非破僧非一劫報者除上事若破僧是邪見
邪見是破僧耶有破僧非邪見有邪見非破
僧破僧是邪見有非破僧非邪見破僧非邪
見者以法想破僧是名破僧非邪見邪見非
破僧者六師是是名邪見非破僧破僧是
邪見者調達是非破僧非邪見者除上事若
破僧是無明無明是破僧耶有破僧非無明
有無明非破僧有破僧是無明有非破僧非
無明破僧非無明者以法想破僧是破僧非
無明無明非破僧者殺父母殺阿羅漢惡心
出佛身血是名無明非破僧破僧是無明者
調達是是名破僧是無明非破僧非無明
者除上事爾時長老優波離白佛言世尊爲
比丘能起破僧事耶爲比丘尼式叉摩尼沙
彌沙彌尼能起破僧事耶佛言比丘能起破
僧事非比丘尼式叉摩尼沙彌沙彌尼能起
破僧事又問破僧犯何罪佛言犯偸蘭遮
又問破僧罪云何悔佛言偸蘭遮悔若受事
者是不共住不共住者是受事耶有受事非
不共住有不共住非受事有不共住是受事
有非受事非不共住受事非不共住者受持
五法不犯波羅夷是名受事非不共住不共
住非受事者於四波羅夷中隨有所犯不受
五法是名不共住非受事受事是不共住
者受五法四波羅夷中隨有所犯是名受事
是不共住非受事非不共住者除上事有
不共住是種種不共住有種種不共住非
不共住謂不見擯不作擯惡邪不除擯狂心
亂心苦痛心若呵責是折伏折伏亦是呵責
云何是羯磨云何羯磨事若犯是羯磨因
起事處亦是羯磨悔過是羯磨事云何是迦
絺那衣云何受迦絺那云何捨迦絺那佛
語優波離名字是迦絺那衣能起九心是受
迦絺那有八事名捨迦絺那有非比丘犯比
丘得脱有比丘犯非比丘得脱非比丘犯比
丘得脱者若比丘尼犯不同僧伽婆尸沙轉
根作比丘得滅是罪是名非比丘犯比丘得
脱比丘犯非比丘得脱者若比丘不同犯僧
伽婆尸沙轉根作比丘尼得滅是罪如是比
丘滅如是非比丘滅
有不知犯知悔過有知犯不知悔過不知犯
知悔者如睡比丘他持著高床上持著女人
床上未受大戒人出時睡後還來入覺已悔
過是名不知犯知悔知犯不知悔者若比丘
犯僧伽婆尸沙作出罪羯磨時聞白已睡至
羯磨竟是名知犯不知悔有睡犯覺悔有覺
犯睡悔睡犯覺悔者若比丘睡時他持著高
床上女人床上未受大戒人出時睡後還來
入是名睡犯覺悔覺犯睡悔者若比丘犯僧
伽婆尸沙作出罪羯磨時聞白已睡是名覺
犯睡悔頗有比丘説一方便犯三波羅夷耶
佛言有若比丘與比丘共要言汝見我偸某
甲重物斷某甲人命知我得阿羅漢是名説
一方便犯三波羅夷頗有比丘尼説一方便
犯四波羅夷耶佛言有若比丘尼與比丘尼
共作要言汝見我取某甲重物見我斷某甲
人命知我助不見擯比丘知我得阿羅漢是
名説一方便犯四波羅夷頗有比丘在一處
坐犯五種戒體耶佛言有若落飯食犯突
吉羅學家中自手取食犯波羅提提舍尼無
淨人爲女人説法過五六語犯波逸提向女
人説惡語犯僧伽婆尸沙説得過人法犯波
羅夷頗有比丘以一方便犯百千罪若過是
耶佛言有若比丘在大衆中坐以一把小豆
一把大豆一把沙散大衆上隨粒墮他上犯
爾所罪頗有比丘盜心取他重物不犯波羅
夷耶佛言有若衣鉢在地拽去未離本處犯
偸蘭遮頗有盜三錢犯波羅夷耶佛言有錢
貴時頗有盜五錢不犯波羅夷耶佛言有
錢賤時頗有少取犯少取不犯耶佛言有若
少取黒羊毛不犯少取下羊毛犯頗有多取
犯多取不犯耶佛言有若多取黒羊毛過量
者犯多取下羊毛不犯頗如量作衣有犯不
犯耶佛言有如佛衣量作衣者犯自如量作
者不犯頗染衣有犯染衣不犯耶佛言有若
比丘得新衣不以三種染有犯以三種染不
犯頗從是事未入初禪犯僧伽婆尸沙即是
事入初禪犯僧伽婆尸沙耶佛言有若比
丘使比丘作房舍語已入初禪入已他與成
房舍犯僧伽婆尸沙頗有從是事未入第二
第三第四禪犯僧伽婆尸沙即是事乃至入
第四禪有犯耶佛言有若比丘使比丘作房
舍語已乃至入第四禪入已他與成房舍犯
僧伽婆尸沙頗有比丘尼無所犯乃至突吉
羅非比丘尼耶佛言有轉根者是頗有比丘
無所犯乃至衆學法非比丘耶佛言有轉根
者是頗有比丘獨入房犯四波羅夷耶佛言
有如優波離中説頗有比丘在房中衣邊破
安居失衣自違言耶佛言有如先説頗有
比丘斷比丘命非父非阿羅漢犯波羅夷是逆
罪耶佛言有若母出家受戒轉根者是頗有
比丘尼斷比丘尼命非母非阿羅漢犯波羅夷
是逆罪耶佛言有若父出家受戒轉根者是
頗有比丘尼因他説犯波羅夷耶佛言有若
比丘尼隨順被擯比丘三諫不止者是頗有
比丘因他説犯僧伽婆尸沙耶佛言有若比
丘欲破僧隨順破僧汚他家戻語三諫不止
者是頗有比丘因他説犯波逸提耶佛言
有若比丘惡見三諫不止者是頗有因他説
犯波羅提提舍尼耶佛言有若比丘尼在
白衣家指示與比丘食不呵而食者是頗
有因他説犯突吉羅耶佛言有若比丘説戒
中三問清淨時不向他發露者是如佛説比
丘尼若捨戒更不得受戒頗有比丘尼捨戒
更與受戒不犯耶佛言有若比丘尼捨戒已
轉根作男子與受戒者不犯頗有身口無犯
非比丘尼耶佛言有若比丘尼覆藏比丘尼
重罪乃至地了犯波羅夷頗有比丘犯四種
罪不悔不發露不犯耶佛言有轉根者是頗
有比丘尼犯五種罪不悔過不發露不犯耶
佛言有轉根者是頗有比丘斷人命不犯波
羅夷耶佛言有誤殺者是頗有比丘尼行
婬彼犯罪耶佛言有若比丘尼見彼比丘
尼行婬覆藏乃至地了者是又問頗從是事
犯波羅夷即是事犯僧伽婆尸沙耶佛言有
若比丘尼犯身相觸是波羅夷若比丘犯身
相觸是僧伽婆尸沙又問頗有從是事犯波
羅夷即是事犯波逸提耶佛言有比丘尼見
比丘尼惡罪覆藏一夜犯波羅夷比丘覆藏
犯波逸提頗有從是事犯波羅夷即是事犯
突吉羅耶佛言有比丘尼隨順被擯比丘三
諫不止犯波羅夷比丘隨順犯突吉羅頗有
從是事犯僧伽婆尸沙即是事犯波羅夷耶
佛言有比丘犯身相觸是僧伽婆尸沙比丘
尼身相觸是波羅夷頗有從是事犯僧伽婆
尸沙即是事犯波逸提耶佛言有比丘故出
精僧伽婆尸沙比丘尼故出精波逸提頗有
從是事犯波逸提即是事犯僧伽婆尸沙耶
佛言有比丘尼故出精波逸提比丘故出
精僧伽婆尸沙頗有從是事犯波逸提即是
事犯波羅提提舍尼耶佛言有比丘索美食
波逸提比丘尼索美食波羅提提舍尼頗有
從是事犯波逸提即是事犯突吉羅耶佛言
有比丘尼生草菜上大小便波逸提比丘
突吉羅頗有從是事犯波羅提提舍尼即是
事犯波逸提耶佛言有若比丘尼索美食波
羅提提舍尼比丘波逸提頗有從是事犯波
羅提提舍尼即是事犯突吉羅耶佛言有
比丘學家中自手取食波羅提提舍尼比
丘尼突吉羅頗有從是事犯突吉羅即是事
犯波逸提耶佛言有比丘生草菜上大小
便突吉羅比丘尼波逸提頗有從是事犯突
吉羅即是事犯波羅提提舍尼耶佛言有若
比丘尼學家中自手取食突吉羅比丘波羅
提提舍尼頗有從是事犯無殘即是事犯有
殘耶佛言有比丘尼犯不同四波羅夷者是
無殘比丘是有殘頗有從是事犯波羅夷即
是事不犯波羅夷耶佛言有若比丘尼身觸
男子者犯波羅夷比丘身相觸女人者非
波羅夷比丘尼覆藏他犯是波羅夷比丘覆
藏他犯非波羅夷比丘尼隨順被擯比丘犯
波羅夷比丘隨順非波羅夷頗有從是事犯
僧伽婆尸沙即是事不犯耶佛言有若比丘
犯身相觸是僧伽婆尸沙比丘尼非僧伽婆
尸沙比丘故出精犯僧伽婆尸沙比丘尼故
出精非僧伽婆尸沙比丘尼恃勢言人犯僧
伽婆尸沙比丘恃勢言人非僧伽婆尸沙頗
有從是事犯波逸提即是事不犯波逸提若
比丘尼故出精犯波逸提比丘故出精非波
逸提比丘索美食犯波逸提比丘尼索美食
非波逸提比丘尼生草上大小便犯波逸提
比丘生草上大小便非波逸提頗有從是事
犯波羅提提舍尼即是事不犯波羅提提舍
尼耶佛言有若比丘學家中自手取食犯波
羅提提舍尼比丘尼非波羅提提舍尼比丘
尼自索美食犯波羅提提舍尼比丘自索美
食非波羅提提舍尼頗有是事犯突吉羅即
是事不犯突吉羅耶佛言有若比丘生草
菜上大小便犯突吉羅比丘尼生草菜上
大小便非突吉羅頗有得脱時犯犯時得脱
耶佛言有若比丘犯僧伽婆尸沙作出罪羯
磨時著革屣覆兩肩襆頭殺草木指畫地
是名得脱時犯犯時得脱者若比丘汚他家
時轉根是名犯時得脱頗有捨有結耶佛言
有若捨界時結聚落界若去者爲何所去佛
言界爾時長老優波離問佛若論毘尼時從
何處求佛言應從比丘比丘尼戒中求七
法八法増一中求同不同中求若無根可轉
不入佛法不取滅終不取滅爲是誰耶佛言
化人是若殺化人得何罪佛言得偸蘭遮應
以何悔過佛言作偸蘭遮悔過
十誦律卷第五十一

十誦律卷第五十二第九誦之一
　後秦北印度三藏弗若多羅譯　
比丘中優波離問部問婬第一
佛在毘耶離國長老優波離往詣佛所頭面
禮足於一面坐問佛言若比丘呪術自作
畜生形行婬得波羅夷不佛言若自憶念
我是比丘得波羅夷若不憶念偸蘭遮又
問若二比丘呪術倶作畜生形共行婬得
波羅夷不佛言若自憶念我是比丘得波
羅夷若不憶念得偸蘭遮又問如佛所説
與非人女行婬得波羅夷云何是非人女
答可得捉者是又問口中行婬齊何處得波
羅夷答節過齒得波羅夷又問女人身作
兩段比丘還續行婬得波羅夷不答言得
又問女人頭斷口中行婬得波羅夷不答
言得又問女人頭斷於大小便道行婬得
波羅夷不答言得又問餘身分處作孔於
中行婬得波羅夷不答言不得得偸蘭遮
若出精得僧伽婆尸沙又問若齒外脣裏
行婬得何罪答得偸蘭遮若出精得僧
伽婆尸沙又問如佛所説三道中行婬得
波羅夷頗有比丘三道中行婬不得波羅夷
耶答言若不觸四邊若屈得偸蘭遮若出
精得僧伽婆尸沙又問如佛所説女人命
終形體不壞行婬得波羅夷云何名形壞
答若女根爛若墮若乾若虫噛是處行婬不
得波羅夷得偸蘭遮若出精得僧伽婆尸
沙又問云何命終形體不壞答若女根不
爛不墮不乾不虫噛是中行婬得波羅夷又
問如佛所説若死女人身體不壞共行婬得
波羅夷云何死女人身壞答若女根爛若
墮若乾若脹若虫噛是中行婬不得波羅夷
得偸蘭遮若出精僧伽婆尸沙又問云何
死女人名不壞答若女根不爛不墮不乾不
脹不虫噛是中行婬得波羅夷又問若於
熱猪肉中行婬得波羅夷不答不得得
偸蘭遮若出精僧伽婆尸沙又問有比丘
獨入空舍得波羅夷不答言有如藍婆那
比丘弱脊比丘是又問若女人身破裂比
丘還合共行婬得波羅夷不答不得波羅夷
得偸蘭遮若出精僧伽婆尸沙又問如佛
所説若比丘裹男根於三道中行婬得波羅
夷頗有裹而入不得波羅夷耶答曰有以
厚衣厚皮厚木皮若竹𥯤葉裹如是行婬不
得波羅夷得偸蘭遮若出精得僧伽婆尸
沙又問頗有比丘行婬不得波羅夷耶答
有若先破戒若賊住若先來白衣又問頗
有不受具戒人行婬得波羅夷耶答有與
學沙彌是也
問盜事第二
佛在王舍城優波離問佛若比丘於二部衆
各八十人身在衆數中若口語若取籌得
何罪佛言得偸蘭遮若言我在數中故妄
語得波逸提云何得波羅夷答若物從
他手入己手得波羅夷又問有比丘非錢
非衣物不覆藏取以盜心移置異處得波羅
夷不答得若樗蒲以盜心轉齒是又問若
比丘到賊所語賊言去來我知物處而實不
知得何罪答故妄語得波夜提知賊不能
得彼物不應説故得突吉羅若示是物得五
錢若直五錢物入手中得波羅夷又問若
比丘過關邏應輸税物而不輸得何罪答
得波羅夷若估客語比丘與我過是物比
丘與過若税物直五錢以上得波羅夷若
估客到關邏語比丘言與我過是物税直
當與比丘半比丘若過是物税直乃至五錢
若直五錢得波羅夷若估客到關語比丘
言與我過是物税直盡與汝比丘若過是税
物乃至五錢若直五錢得波羅夷若估客
到關應輸税物比丘示異道令過斷官税物
是税物乃至五錢若直五錢得波羅夷若估
客應輸税物未到關比丘示異道令過是税
物乃至五錢若直五錢斷官税物故得偸
蘭遮又問頗有比丘過關應輸税物乃至五
錢若直五錢不得波羅夷罪耶答曰有若
餘人著衣嚢中若針筒中是比丘不知無罪
若持物飛過無罪難數物持過偸蘭遮
不可數物持過波羅夷非關處過偸蘭遮
關處過波羅夷又問有六種取他物苦切
取輕慢取以他名字取觝突取受寄取
出息取是六種取中何等取得波羅夷答




除出息取餘取得波羅夷若具足取得波
羅夷不具足取偸蘭遮又問若盜佛舍利得
何罪答曰偸蘭遮若尊敬心作是念佛
亦我師清淨心取無罪又問若盜經卷得
何罪答曰隨計價直犯若不直五錢偸
蘭遮又問若盜塔寺精舍中供養具得波
羅夷不答是物若有守護隨計直犯若不
直五錢偸蘭遮又問常入出檀越家比丘
語婦言汝夫與我爾所物得何罪答若
詐稱夫語故妄語得波夜提若得物直五錢
已上入手得波羅夷若減五錢偸蘭遮又
問若闇處有衣四比丘以盜心倶取得波
羅夷不佛言不得得偸蘭遮若分割取直
五錢已上得波羅夷若不直五錢得偸蘭
遮若橛上有衣物以盜心取離本處得波
羅夷若選擇時得偸蘭遮若選擇已取乃
至五錢若直五錢物得波羅夷若并橛持
去得偸蘭遮問何時得波羅夷答若離橛
時得波羅夷若衣物在架上比丘盜心取離
本處得波羅夷若選擇時得偸蘭遮選擇
已乃至取五錢若直五錢物得波羅夷若并
架持去得偸蘭遮問何時得波羅夷答若離
架時得波羅夷若比丘語餘比丘言汝知某
甲居士有重物不比丘言知是比丘語言
汝盜取來彼比丘隨教取離本處得波羅
夷若不隨教取者偸蘭遮取者得波羅夷
問頗有比丘取不具足物得波羅夷耶答有
若取不具足物價直五錢得波羅夷又問
頗有比丘重物以盜心處處移轉不犯波羅夷
耶答有若比丘持和上阿闍梨衣嚢移
上著下移下著上一一重物以盜心若疑惑
是耶非耶若取是者波羅夷是彼所有耶
非彼所有耶若取是彼所有波羅夷又問
如佛所説若比丘盜心取他物乃至五錢若
直五錢物得波羅夷云何是五錢答若一
銅錢直十六小銅錢者是未受具戒人盜心
取是物未受具戒人離本處得突吉羅未
受具戒人盜心取是物受具戒時離本處得
突吉羅未受具戒人盜心取是物受具戒人
離本處得波羅夷受具戒時盜心取是物
受具戒時離本處得突吉羅受具戒時盜心
取是物受戒竟離本處得波羅夷受具戒
人盜心取是物受具戒人離本處得波羅夷
受具戒人盜心取是物非具戒人離本處得
偸蘭遮問如佛所説有二種盜取地一相
言取二摽相取若相言得勝取得波羅夷
不勝取得偸蘭遮若不勝已更作相若所
得地乃至直五錢得波羅夷房舍亦如是
若比丘搖樹落果若一時墮隨計直犯問
若比丘取拘耶尼人物齊幾許得波羅夷
答計彼物價直五錢已上得波羅夷弗于逮
亦如是問若取欝單越物齊幾許得波羅
夷答彼國人無我無所屬故無罪問若比
丘取鐵器銅器隨計價直犯問頗比丘盜
三錢得波羅夷耶答曰得若錢貴時是問
頗比丘盜五錢不犯波羅夷耶答有若錢
賤時是若比丘先以盜心斫衣架後生自
心得偸蘭遮若先以自心斫衣架後生盜心
得波羅夷又問若比丘破穀倉取穀云何得
罪答隨時取隨計直犯問頗有比丘取多
物不犯波羅夷耶答有若取衆未分物是若
盜木器應隨計直犯問頗有比丘盜金鬘
不犯波羅夷耶答有取非人金鬘是又復
若金鬘不直五錢亦是若比丘盜水應隨計
直犯若決渠盜水應隨計直犯問頗比丘持
戒清淨畏罪不與取千錢不得波羅夷耶答
有若生己物想若同意取若暫取用若知
是物無所屬若狂若心亂若病荒錯無罪若
居士有千錢在一處比丘以盜心方便取居
士言是我物持與汝比丘聞是語已若取得
偸蘭遮問頗比丘取五錢離本處不犯波羅
夷耶答有若一時取一錢離本處若二若
三若四不一時取五錢不犯
有比丘盜心取他物自心覆藏得偸蘭遮
自心取他物他心覆藏得波羅夷又問若
諸人有五寶若似五寶藏在地中若比丘
以呪術力若藥草力若破壞若變色破他利
故得何罪答得偸蘭遮若比丘檀越請僧
食次未至自言我應去故妄語得波夜提
若遣使若與信若遣疏得突吉羅若是食
隨計直犯又問若比丘取他不中用錢得
何罪答是錢應隨計價直犯問頗比丘移
他重物離本處不得波羅夷耶答有他人若
衣鉢若衣物在地曳去不出界得偸蘭遮若
居士衣在比丘所比丘盜心方便作相言是
我衣故妄語得波夜提作方便居士來語比
丘言此是我衣汝欲得者當相與知居士
捨已取得偸蘭遮若比丘治銅作金色過關
得偸蘭遮若問更有物不實有物而言無
故妄語得波夜提若比丘貸他物觝言不貸
故妄語得波夜提若先用盡後斷當斷當已
得波羅夷若先斷當後離本處離本處時得
波羅夷若比丘受他寄物若主問觝言不
受故妄語得波夜提若先用盡後斷當斷當
已得波羅夷若先斷當後離本處離本處
時得波羅夷若比丘取錢直應計是錢若取
似錢亦應隨計直犯問頗比丘取多物不得
波羅夷耶答有物雖多不直五錢是未受
具戒作盜方便未受具戒人離本處得突吉
羅未受具戒人作盜方便受具戒時離本處
得突吉羅未受具戒人作盜方便受具戒
人離本處得波羅夷受具戒時作盜方便
受具戒時離本處得突吉羅受具戒時作盜
方便受具戒已離本處得波羅夷受具戒
人作盜方便受具戒人離本處得波羅夷
受具戒人作盜方便非具戒人離本處得偸
蘭遮若諸人有象馬牛羊驢騾駱駝如是等
畜生利益人民若比丘快心故若截其足
若壞餘身分若放令去得偸蘭遮若諸人
有象馬牛羊驢騾駱駝如是等畜生利益人
民比丘快心故解放令去得偸蘭遮若比
丘爲盜方便變形作比丘尼比丘尼離本
處得波羅夷若比丘尼爲盜方便變形作
比丘比丘離本處得波羅夷問頗比丘盜
他重物不得波羅夷耶答有先破戒若賊
住若先來白衣是問頗有不受具戒人盜他
重物得波羅夷耶答有與學沙彌是
問殺事第三
優波離問佛若比丘以呪術變身作畜生形
奪人命得波羅夷不答若自憶念我是比丘
得波羅夷若不憶念偸蘭遮問頗有比丘殺
母得大福不得罪耶答有愛名爲母若殺
得大福不得罪也問頗有比丘殺父得大福
不得罪耶答有漏名爲父殺得大福不得
罪也問若比丘作方便欲殺母而殺非母得
波羅夷并逆罪耶答不得得偸蘭遮問若
比丘作方便欲殺非母而自殺母得波羅
夷并逆罪耶答不得得偸蘭遮若比丘作
方便欲殺人而殺非人得偸蘭遮若比丘
作方便欲殺非人而殺人得突吉羅問若
比丘作方便欲殺阿羅漢而殺非阿羅漢
得波羅夷并逆罪耶答不得得偸蘭遮問
若比丘作方便欲殺非阿羅漢而殺阿羅漢
得波羅夷并逆罪耶答不得得偸蘭遮問
若比丘實是阿羅漢比丘謂非羅漢生惡心
殺得波羅夷并逆罪耶答得波羅夷亦得
逆罪問若比丘實非阿羅漢比丘謂是阿
羅漢生惡心殺得波羅夷并逆罪耶答得
波羅夷不得逆罪問有一女人棄加羅邏
一女人還取用後生子何者是母答先者
是也問比丘殺何母得波羅夷并逆罪耶
答殺先母得波羅夷并逆罪問若是子欲出
家應問何母答應問後者問頗比丘墮人胎
不犯波羅夷耶答有若人懷畜生是問
頗比丘墮畜生胎犯波羅夷耶答有若畜
生懷人是問若比丘欲殺父母方便作殺
因縁作已自投深坑得波羅夷并逆罪耶
答父母先死比丘後死得波羅夷并逆罪
若比丘先死父母後死得偸蘭遮問頗比丘
欲殺父母方便作殺因縁作已持刀自殺
得波羅夷并逆罪耶答若父母先死比丘後
死得波羅夷并逆罪若比丘先死父母後死
得偸蘭遮問頗比丘殺父母不得波羅夷并
逆罪耶答有若比丘病父母來問訊比丘
經行倒父母上父母若死比丘無罪又
復比丘病父母扶將歸家比丘蹴蹶倒父
母上 父母若死比丘無罪若比丘欲殺
父母心生疑是父母非若心定知是父母
殺得波羅夷并逆罪若生疑是人非人若
心定知是人殺得波羅夷若人捉賊欲將
殺賊得走去若以官力若聚落力追逐是
賊比丘逆道來追者問比丘言汝見賊不
是比丘先於賊有惡心瞋恨心語言我見
在是處以是因縁令賊失命比丘得波羅夷
若人將衆多賊欲殺是賊得走去若以官力
若聚落力追逐是比丘逆道來追者問比丘
言汝見賊不是賊中或一人是比丘所瞋
恨者比丘言我見在是處若得殺非所瞋
者偸蘭遮問若比丘作非母想殺母得波
羅夷并逆罪耶答得波羅夷并逆罪問比
丘作母想殺非母得波羅夷并逆罪耶答得
波羅夷不得逆罪問若比丘非人想惡心殺
人得波羅夷不答得波羅夷問若比丘作
人想惡心殺非人得波羅夷不答不得得
偸蘭遮問頗比丘奪人命不得波羅夷耶答
有自殺身無罪若比丘戲笑打他若死得
突吉羅未受具戒人作殺人方便未受具戒
人奪命得突吉羅未受具戒人作殺人方
便受具戒時奪命得突吉羅未受具戒人作
殺人方便受具戒人奪命得波羅夷受具
戒時作殺人方便受具戒時奪命得突吉羅
受具戒時作殺人方便受具戒已奪命得波
羅夷受具戒人作殺人方便受具戒人奪命
得波羅夷受具戒人作殺人方便非具戒人
奪命得偸蘭遮問頗比丘殺人不得波羅夷
耶答有若先破戒若賊住若先來白衣是
問頗有不受具戒人殺人得波羅夷耶答有
與學沙彌是也
問妄語事第四
優波離問佛言世尊大妄語邊云何得輕
重罪答比丘言我退失須陀洹斯陀含阿
那含果阿羅漢果未得言失得偸蘭遮
若言我得果得波羅夷問若比丘言我
得須陀洹斯陀含阿那含阿羅漢果有人急
問便言我非得何罪答得偸蘭遮問若
比丘言我退失阿羅漢果阿那含果得何罪
答若不得而言退失得偸蘭遮若自言我有
下果失上果得波羅夷問比丘言我是學人
有人急問云何學人比丘答言我多聞利
根讀誦通利若坐禪無勝我者比丘法應學
一切善法是故我是學人得何罪答得偸
蘭遮若言我得無漏學法故名學人得波羅
夷問若比丘言我是無學人有人急問云
何無學比丘答言我不復學多聞利根讀
誦通利及坐禪是故我是無學人得何罪
答得偸蘭遮若言我不復學無漏法是故名
無學人得波羅夷問若比丘言我無所有
若人急問云何無所有比丘言我無衣鉢
無戸鉤無時無時分無七日無盡形藥
是故名無所有得何罪答得偸蘭遮若言
我無貪欲瞋恚愚癡是故名無所有得波羅
夷問若比丘言我是末後身有人急問云
何名末後身比丘言我於過去無數生死身
此爲末後身是故言末後身得何罪答得
偸蘭遮若言我身分盡更不受後身是故名
末後身得波羅夷問若比丘語比丘言汝
當稱我爲須陀洹斯陀含阿那含阿羅漢若
問已便言我非須陀洹斯陀含阿那含阿羅
漢得何罪答得偸蘭遮若人問一比丘言
誰道汝是須陀洹斯陀含阿那含阿羅漢比
丘言誰作是語我非須陀洹斯陀含阿那含
阿羅漢得何罪答得偸蘭遮問若比丘言
我耆闍崛山中須陀洹果毘婆羅婆山中斯
陀含果薩婆娑羅頗羅山中阿那含果薩
鉢那求呵山中阿羅漢果若問汝何因縁
説耆闍崛山中須陀洹果比丘便言我在耆
闍崛山中讀誦思惟精進求覓須陀洹果作
如是語得何罪答得偸蘭遮乃至阿羅漢
果亦如是若言我在耆闍崛山中得須陀洹
果乃至薩鉢那求呵山中得阿羅漢果
作如是語得波羅夷問若他問比丘言汝
得果不比丘爾時手中有菴婆果瞻婆果
婆羅頭果緊頭果那梨羅果因是故言我得
果作如是語應得何罪答得偸蘭遮問若
比丘言某甲檀越舍入出比丘是須陀洹斯
陀含阿那含阿羅漢若問何者是答言我是
我亦非須陀洹斯陀含阿那含阿羅漢作如
是語應得何罪答得偸蘭遮問若比丘言
某甲檀越舍入坐受水飮食已隨意而出是
須陀洹斯陀含阿那含阿羅漢若問誰是答
言我是我非須陀洹斯陀含阿那含阿羅漢
作如是語應得何罪答得偸蘭遮問若比
丘言某甲檀越舍敷莊嚴坐處若得須陀洹
斯陀含阿那含阿羅漢是人得坐是座我次
得坐是座我亦非須陀洹斯陀含阿那含阿
羅漢作如是語應得何罪答得偸蘭遮問
若人問比丘言汝衣被飮食臥具湯藥資生
之具從何處得比丘言某甲檀越舍其有
此物檀越言若得須陀洹斯陀含阿那含阿
羅漢者便取是物我取是物我亦非須陀
洹斯陀含阿那含阿羅漢作如是語應得何
罪答得偸蘭遮問若比丘言我無不活畏
無惡名畏無死畏無惡趣畏無大衆畏若
言我不畏是五畏應得何罪答得偸蘭遮
若言我斷是五畏得波羅夷問若比丘言
我盡結使欲縛蓋纒若問言云何盡若言
我過去結使欲縛蓋纒敗壞盡應得何罪答
得偸蘭遮若言斷結使欲縛蓋纒盡得波羅
夷問若比丘言聖弟子所應得我得是事
若人問言汝得何物若言我得讀誦通利
問難若坐禪精進不怠故名我得是事應
得何罪答得偸蘭遮若説得聖弟子法得
波羅夷問若比丘説我修習五根五力七覺
意若人問言云何修習便言我讀誦通利
問難坐禪修集不怠故名修習應得何罪
答得偸蘭遮若言我得五根五力七覺意得
波羅夷問頗有比丘虚妄説聖法不得波羅
夷耶答曰有比丘欲説須陀洹果誤説斯陀
含果欲説斯陀含果誤説阿那含果欲説阿
那含果誤説阿羅漢果是問比丘若言我
今日不入世間禪定若人問言昨日云何
若言昨日亦不入作如是語應得何罪答
得偸蘭遮若説禪法得波羅夷問若比丘
言我是大師若人問言云何大師若言我
爲人説法教化作大師事故名大師應得何
罪答得偸蘭遮若説大師法得波羅夷問
若比丘言我是佛若人問言云何名佛若
言我覺三不善根十不善道不應作故名爲
佛應得何罪答得偸蘭遮若説佛法得波
羅夷問若比丘言我是毘婆尸佛弟子若
人問言云何毘婆尸佛弟子便言若人歸
命釋迦文佛是人亦歸命毘婆尸佛尸棄佛
維葉佛拘留孫佛拘那含牟尼佛迦葉佛如
是等一切諸佛作如是語應得何罪答得
偸蘭遮若説宿命神通得波羅夷問若比
丘言我喜須陀洹斯陀含阿那含阿羅漢果
若人問言汝得是道耶答我不得須陀洹
斯陀含阿那含阿羅漢果作如是語應得何
罪答得偸蘭遮問若人問比丘言汝得果
耶爾時比丘手中有菴羅果波那薩果閻
浮果那利耆陀果因是故説得果應得何罪
答得偸蘭遮若説果事波羅夷問若比丘
自作書言我是須陀洹斯陀含阿那含阿羅
漢果作如是語已語比丘言此書説我得
果我非須陀洹斯陀含阿那含阿羅漢果作
如是語者應得何罪答得偸蘭遮問頗比
丘虚妄説我得聖法不得波羅夷耶答有
若先破戒若賊住先來白衣是問頗有不受
具戒虚妄説我得聖法得波羅夷耶答有與
學沙彌是問頗一比丘獨入空房一時得四
波羅夷耶答曰有婬欲者如藍婆羅及弱脊
盜者先作盜方便已入舍殺者亦先作殺因
縁已入舍妄語者自唱言阿羅漢在此房中
是也四事
竟
問十三事
佛在舍衞國優波離問佛言世尊如佛所
説故出精得僧伽婆尸沙若比丘唾眠中弄
覺已出精得何罪佛言若覺已不動無罪
若動得偸蘭遮若覺時弄唾眠已出得偸蘭
遮若比丘捉瘡㮈瘡故弄出精得僧伽婆
尸沙若比丘捉瘡㮈瘡欲出精心還悔休
得偸蘭遮若比丘捉瘡㮈瘡欲受細滑心還
悔休得偸蘭遮未受具戒人弄未受具戒
出精得突吉羅未受具戒人弄受具戒
時出得突吉羅未受具戒人弄受具戒人
出得僧伽婆尸沙受具戒時弄受具戒時
出得突吉羅受具戒時弄受具戒已出得
僧伽婆尸沙受具戒人弄受具戒人出得
僧伽婆尸沙受具戒人弄非具戒人出得
偸蘭遮問若比丘作僧伽婆尸沙罪不憶日
月應從何日來治答從受具戒來治問齊
何名出精答從瘡出問頗非比丘作罪比丘
得脱耶頗比丘作罪非比丘得脱耶頗是人
作罪即是人得脱耶答有非比丘作罪比
丘得脱者若比丘尼得不共比丘僧伽婆尸
沙罪是比丘尼轉根作比丘即時得脱是
名非比丘作罪比丘得脱比丘作罪非比
丘得脱者若比丘得不共比丘尼僧伽婆尸
沙罪是比丘轉根作比丘尼即時得脱是
名比丘作罪非比丘得脱是人作罪即是人
得脱者若比丘作僧伽婆尸沙如法治滅
若比丘尼作僧伽婆尸沙如法治滅是名是
人作罪即是人得脱諸比丘眠中弄覺已出
若覺已不動無罪若動得偸蘭遮問頗比丘
故出精不得僧伽婆尸沙耶答有若未結
戒作是四人本白衣弄一比丘出精是比
丘得偸蘭遮問頗比丘故出精不得僧伽婆
尸沙耶答有若先破戒若賊住是問頗不
受具戒人故出精得僧伽婆尸沙耶答曰有
與學沙彌是也問如佛所説摩觸女人身得
僧伽婆尸沙頗比丘摩觸女人身不得僧伽
婆尸沙耶答有若女人身根壞比丘摩
觸得偸蘭遮若比丘身根壞摩觸女人得
偸蘭遮若比丘與女人期疑是不是若是
摩觸得僧伽婆尸沙疑是人非人若是人
女摩觸得僧伽婆尸沙若比丘以爪以齒
以毛以瘡以無肉骨摩觸女人身得偸蘭遮
若比丘以身摩觸女人爪齒毛瘡無皮骨
偸蘭遮若比丘愛一女人而摩觸餘女人
身得偸蘭遮若摩觸二根女人身得偸蘭
遮若摩觸不能女人身得偸蘭遮若比丘
不能男摩觸女人身得偸蘭遮若比丘摩觸
男子身得偸蘭遮若比丘摩觸女人身是
女人即時轉根作男子比丘摩觸男子得偸
蘭遮若比丘摩觸女人身比丘轉根作比丘
尼比丘尼摩觸女人身得偸蘭遮若比丘
摩觸男子身是男子轉根作女人比丘摩觸
女人身得僧伽婆尸沙若比丘摩觸男子身
比丘轉根作比丘尼比丘尼摩觸男子得
波羅夷若比丘尼摩觸男子身是男子轉根
作女人比丘尼摩觸女人身得偸蘭遮若
比丘尼摩觸男子身是比丘尼轉根作比丘
比丘摩觸男子得偸蘭遮若比丘尼摩觸女
人身是女人轉根作男子比丘尼摩觸男子
得波羅夷若比丘尼摩觸女人身是比丘尼
轉根作比丘比丘摩觸女人得僧伽婆尸沙
問頗比丘摩觸女人身不得僧伽婆尸沙耶
答有若爲寒爲熱爲煖無染心無罪若摩
觸不能女得偸蘭遮若摩觸入滅盡定女人
得偸蘭遮問頗比丘摩觸女人身不得僧伽
婆尸沙耶答有若救火救水救刀兵救深
坑救惡獸救惡鬼諸難無罪問頗比丘與女
人麁語不得僧伽婆尸沙耶答有若爲他
作麁語若遣使若本性麁語若遣書若示相
得偸蘭遮若與不能女麁語得偸蘭遮若
比丘與二道合一道女人共麁語得偸蘭遮
若與入滅盡定女人共麁語得偸蘭遮問頗
比丘向女人稱讃以身供養不得僧伽婆尸
沙耶答有若爲他故向女人稱讃以身供
養得偸蘭遮若遣使若書若示相得偸蘭
遮若向不能女稱讃以身供養得偸蘭遮
若比丘向二道合一道女人稱讃以身供養
得偸蘭遮若向入滅盡定女人稱讃以身供
養得偸蘭遮
優波離問佛若媒合男女事已成比丘後
來佐助得何罪答得偸蘭遮若居士與女
人共期語比丘言汝爲我語彼女人來比
丘語彼女人彼女人不隨語比丘還語居士
言彼女人不隨我語是比丘得偸蘭遮若
比丘受富貴人語向貧賤人説受貧賤人語
向富貴人説得偸蘭遮受富貴人語向富
貴人説受貧賤人語向貧賤人説得僧伽
婆尸沙問齊何名富貴人答乃至三語令
官受用是名富貴若比丘語餘比丘言汝
買女人得偸蘭遮若言買是得偸蘭遮
若買已合偶事成得僧伽婆尸沙若女人一
懷妊男一懷妊女比丘媒合得偸蘭遮
若比丘持主人語轉語餘人展轉乃至第三
人得偸蘭遮若比丘從使邊受語轉語餘
人後還自來語其主得僧伽婆尸沙若比
丘與未有男家作媒言若男當與某女得
偸蘭遮若比丘與不能男不能女二道合一
道女石女作媒得偸蘭遮問頗比丘作媒
不得僧伽婆尸沙耶答有若女是人男是
非人若男是人女是非人若二倶非人比
丘媒合得偸蘭遮問若一居士與女人期
比丘言是女人在何處比丘答言在外牆
邊比丘得偸蘭遮若比丘惶心受語狂心
語彼人得偸蘭遮若狂心受語惺心語彼
人得僧伽婆尸沙若比丘受惺心者語
語狂心者得偸蘭遮若受狂心者語語惺
心者得僧伽婆尸沙有一居士到衆僧中
語衆僧言汝等與我語某甲居士與我兒若
女若姉是中若有比丘受是語語彼居士
得僧伽婆尸沙若衆僧差遣一比丘是比丘
持是語語彼居士衆僧得僧伽婆尸沙有
二居士作善知識二居士婦倶懷妊是二居
士共作要言若我生男汝生女汝女當與我
男若我生女汝生男我女當與汝男若
一人生男一人生女生男者死居家貧窮
生女者違要不與此男子聞語其家入出比
丘言汝能爲我語彼女人言汝未生時汝
父母持汝與我今見我家貧窮不欲與我
汝不應爾汝今但來我還當富貴是比丘
持是語向彼女人説女人心濡聞如是
事走到男所得共和合是比丘生疑我將
不犯僧伽婆尸沙耶以是事白佛佛言不
犯得偸蘭遮若比丘受男子語是男子轉
根爲女與二女人作媒得偸蘭遮若比丘
受女人語是女人轉根爲男子與二男子作
媒得偸蘭遮若比丘受他人語比丘自轉
根作比丘尼得僧伽婆尸沙若比丘尼受男
子語是男子轉根爲女人與二女人作媒
得偸蘭遮若比丘尼受女人語是女人轉根
爲男子與二男子作媒得偸蘭遮若比丘
尼受他人語比丘尼自轉根作比丘得僧伽
婆尸沙未受具戒人受語未受具戒時語
彼得突吉羅未受具戒人受語受具戒時
語彼得突吉羅未受具戒人受語受具戒
人語彼得僧伽婆尸沙受具戒時受語受
具戒時語彼得突吉羅受具戒時受語受
具戒已語彼得僧伽婆尸沙受具戒人受語
受具戒人語彼得僧伽婆尸沙受具戒人受
語非具戒人語彼得偸蘭遮若比丘和合
父母得偸蘭遮問頗比丘作媒不得僧伽婆
尸沙耶答有若先破戒若賊住若先來白
衣是問頗不受具戒人作媒得僧伽婆尸沙
耶答有與學沙彌是優波離問佛如佛
所説若比丘爲自身乞作房舍當應量作
頗比丘爲自身乞作房不得僧伽婆尸沙耶
答有從衆僧乞地不乞作房是中作房
得偸蘭遮若乞作房不乞地得僧伽婆尸沙
問頗比丘自乞作房不得僧伽婆尸沙耶答
有若餘人作房未成比丘後成得偸蘭遮
若比丘作房未成反戒得偸蘭遮問齊何名
房答得容四威儀坐臥行立是大舍戒亦
如是問如佛所説比丘以無根波羅夷謗比
丘得僧伽婆尸沙問頗比丘以無根波羅夷
謗比丘不得僧伽婆尸沙耶答有若作書
若遣使若作相示若謗先破戒若賊住若先
來白衣諸擯人不共住種種不共住人狂人
散亂心人病壞心人是何以故是諸人等
心不安隱故若比丘語比丘言我犯婬是
比丘以無根謗言汝犯殺盜妄語得僧伽婆
尸沙若比丘語比丘言我犯盜是比丘以
無根謗言汝犯殺妄語婬得僧伽婆尸沙
若比丘語比丘言我故奪人命是比丘以無
根謗言汝犯妄語婬盜得僧伽婆尸沙若
比丘語比丘言我犯妄語是比丘以無根謗
言汝犯婬盜殺得僧伽婆尸沙若比丘尼
以無根波羅夷謗比丘尼得僧伽婆尸沙問
頗比丘尼以無根波羅夷謗比丘尼不得僧
伽婆尸沙耶答有若作書若遣使若作相
示若不能女若二道合一道若先破戒
若賊住若先來白衣諸擯人不共住種種
不共住人狂人散亂心人病壞心人是何
以故是諸人等心不安隱故若比丘尼語比
丘尼言我犯婬是比丘尼以無根謗言汝
犯殺盜妄語得僧伽婆尸沙若比丘尼語比
丘尼言我犯盜是比丘尼以無根謗言汝犯
殺妄語婬得僧伽婆尸沙若比丘尼語比丘
尼言我故奪人命是比丘尼以無根謗言
汝犯妄語婬盜得僧伽婆尸沙若比丘尼語
比丘尼言我犯妄語是比丘尼以無根謗
言汝犯婬盜殺得僧伽婆尸沙若比丘以
無根波羅夷謗比丘得僧伽婆尸沙若比丘
以無根波羅夷謗比丘尼式叉摩尼沙彌沙
彌尼得突吉羅若比丘尼以無根波羅夷
謗比丘尼得僧伽婆尸沙若比丘尼以無
根波羅夷謗式叉摩尼沙彌沙彌尼比丘得
突吉羅若式叉摩尼以無根波羅夷謗式
叉摩尼得突吉羅若式叉摩尼以無根波
羅夷謗沙彌沙彌尼比丘比丘尼得突吉羅
若沙彌以無根波羅夷謗沙彌得突吉羅
若沙彌以無根波羅夷謗沙彌尼比丘比丘
尼式叉摩尼得突吉羅若沙彌尼以無根波
羅夷謗沙彌尼得突吉羅若沙彌尼以無
根波羅夷謗比丘比丘尼式叉摩尼沙彌得
突吉羅若比丘以無根逆罪謗比丘如法
得罪若謗言汝殺母殺父殺阿羅漢得僧
伽婆尸沙若謗言汝惡心出佛身血若壞僧
得偸蘭遮問頗比丘以無根逆罪謗比丘不
如法得罪耶答有若謗先破戒若賊住若
先來白衣若作書若遣使若作相示若諸擯
人不共住種種不共住人狂人散亂心人
病壞心人是何以故是諸人等心不安隱故
若比丘語比丘言我殺母是比丘以無根逆
罪謗言汝殺父殺阿羅漢得僧伽婆尸沙
若謗言汝惡心出佛身血若壞僧得偸蘭遮
若比丘語比丘言我殺父是比丘以無根逆
罪謗言汝殺母殺阿羅漢得僧伽婆尸沙
若謗言汝惡心出佛身血若壞僧得偸蘭遮
若比丘語比丘言我殺阿羅漢是比丘以無
根逆罪謗言汝殺母殺父得僧伽婆尸沙
若謗言汝惡心出佛身血若壞僧得偸蘭遮
若比丘語比丘言我破衆僧是比丘以無
根逆罪謗言汝殺父母殺阿羅漢得僧伽婆
尸沙若謗言汝惡心出佛身血得偸蘭遮
若比丘語比丘言我惡心出佛身血是比丘
以無根逆罪謗言汝殺 母殺父殺阿羅漢
得僧伽婆尸沙若謗言汝壞僧得偸蘭遮
若比丘尼以無根逆罪謗比丘尼如法得
罪若謗言汝殺母殺父殺阿羅漢得僧伽
婆尸沙若謗言汝惡心出佛身血若壞僧
得偸蘭遮問頗比丘尼以無根逆罪謗比
丘尼不如法得罪耶答有若謗先破戒
若賊住若先來白衣若作書若遣使若作相
示若不能女若二道合一道若石女若諸
擯人不共住種種不共住人狂人散亂心
人病壞心人是何以故是諸人等心不安
隱故若比丘尼語比丘尼言我殺母是比
丘尼以無根逆罪謗言汝殺父殺阿羅漢得
僧伽婆尸沙若謗言汝惡心出佛身血若壞
僧得偸蘭遮若比丘尼語比丘尼言我殺
父是比丘尼以無根逆罪謗言汝殺母殺阿
羅漢得僧伽婆尸沙若謗言汝惡心出佛
身血若壞僧得偸蘭遮若比丘尼語比丘尼
言我殺阿羅漢是比丘尼以無根逆罪謗言
汝殺父殺母得僧伽婆尸沙若謗言汝惡
心出佛身血若壞僧得偸蘭遮若比丘尼語
比丘尼言我壞僧是比丘尼以無根逆罪謗
言汝殺父殺母殺阿羅漢得僧伽婆尸沙
若謗言汝惡心出佛身血得偸蘭遮若比丘
尼語比丘尼言我惡心出佛身血是比丘尼
以無根逆罪謗言汝殺母殺父殺阿羅漢得
僧伽婆尸沙若謗言汝壞僧得偸蘭遮若
比丘以無根逆罪謗比丘如法得罪若比
丘以無根逆罪謗比丘尼式叉摩尼沙彌沙
彌尼得突吉羅比丘尼以無根逆罪謗比丘
尼如法得罪若比丘尼以無根逆罪謗式
叉摩尼沙彌沙彌尼比丘得突吉羅罪若式
叉摩尼以無根逆罪謗式叉摩尼得突吉
羅式叉摩尼以無根逆罪謗沙彌沙彌尼
比丘比丘尼得突吉羅沙彌以無根逆罪
謗沙彌得突吉羅沙彌以無根逆罪謗沙
彌尼比丘比丘尼式叉摩尼得突吉羅沙彌
尼以無根逆罪謗沙彌尼得突吉羅沙彌
尼以無根逆罪謗比丘比丘尼式叉摩尼沙
彌得突吉羅若以無根謗言汝盡破戒得
偸蘭遮若説汝破四重戒得僧伽婆尸沙
犯片罪以無根謗亦如是優波離問佛如佛
所説若諸比丘不先濡語約勅便以白四
羯磨約勅是如法約勅不佛言是約勅作
羯磨人得突吉羅又問若未作白四羯磨便
擯出得名擯不答得擯作羯磨人得突吉
羅若未作三語約勅於界内別請人作羯磨
得不答得羯磨作羯磨者得偸蘭遮破僧
因縁故若衆僧知衆僧得罪比丘若未作
出羯磨出諸比丘過罪言諸比丘隨愛隨瞋
隨怖隨癡行是比丘得突吉羅問是人應約
勅不答言不應若令出爲如法不答不
如法問若先作出羯磨竟是比丘出諸比丘
過罪若言諸比丘隨愛隨瞋隨怖隨癡行是
比丘得偸蘭遮應約勅是比丘莫作是語不
答言應約勅如法不答言如法優波離
問佛如佛所説若諸比丘不擧不憶念自
身作不可共語是比丘得突吉羅可約勅不
答不得約勅若約勅成約勅不答不成
若諸比丘若擧若令憶念自身作不可共語
聞是已故作自身不可共語是比丘得偸蘭
遮應約勅不答言應約勅若約勅成約勅
不答言成約勅若有罪比丘在地作羯磨
人在高上得約勅不答言不得若有罪
比丘在高上羯磨人在地得約勅不答言
不得若有罪比丘在界内羯磨人在界外
得約勅不答不得若有罪比丘在界外羯
磨人在界内得約勅不答不得若有罪比
丘羯磨人倶在界内得約勅不答言得
約勅問頗有比丘於四住處作約勅得約
勅不得罪耶答有若材木若床榻連接四
界比丘坐上作約勅得約勅四處問頗有
比丘足四處衆作約勅得如法耶答得
若材木床榻連接四界比丘坐上足四處
衆得如法約勅問頗一人於四住處約勅
四人各各所作得約勅不得罪耶答有若
材木床榻連接四界比丘坐上若是比丘
能一時以一羯磨如法約勅四人各隨所作
是也十三
事竟
十誦律卷第五十二

十誦律卷第五十三第九誦之二
　後秦北印度三藏弗若多羅譯　
優波離問二不定法
優波離問佛若信語優婆夷見比丘於初犯
四波羅夷中隨所破戒語諸比丘應隨信語
優婆夷語治不佛言應隨語治應與實罪
相羯磨不佛言應與又問若二信語優婆
夷一人見比丘犯婬一人見犯盜是二人
語諸比丘應隨此信語優婆夷語治不答言
應治應與實罪相羯磨不答言應與問信
語優婆夷見比丘行道時與女人作婬語諸
比丘應隨信語優婆夷治不答言不應應
與實罪相羯磨不答言不應應問是信語
優婆夷言更有信語優婆夷不答言有應
問第二人若二人語同應隨信語優婆夷治
應與實罪相羯磨若語不同言我不見行
道時作婬我見立坐作婬爾時應問是比丘
汝實云何應隨是比丘語作問若信語優婆
夷見比丘與刹利女作婬語諸比丘應隨
信語優婆夷治不答言不應應與實罪相
羯磨不答言不應應問言更有信語優
婆夷不答言有應問第二人若二人語
同應隨信語優婆夷治應與實罪相羯磨
若語不同言我不見與刹利女作婬我見與
婆羅門女毘舍首陀羅女作婬爾時應問是
比丘汝實云何應隨是比丘語作問若信
語優婆夷見比丘與一白色女作婬語諸比
丘應隨信語優婆夷治不答言不應應與實
罪相羯磨不答言不應應問言更有信語
優婆夷不答言有應問第二人若第二
人語同應隨信語優婆夷治應與實罪相羯
磨若語不同言我不見與白色女作婬我
見與黒色女若黄色女青色女作婬爾時應
問是比丘汝實云何應隨是比丘語作問若
信語優婆夷見比丘與長女人作婬語諸比
丘應隨信語優婆夷語治不答言不應應
與實罪相羯磨不答言不應應問言更
有信語優婆夷不答言有應問第二人
若第二人語同應治應與實罪相羯磨若
語不同言我不見與長女人作婬我見與
短女人中女人作婬爾時應問是比丘汝實
云何應隨是比丘語作問若信語優婆夷
見比丘與女人於小便道作婬語諸比丘應
隨信語優婆夷語治不答言不應應與實
罪相羯磨不答言不應應問言更有信語
優婆夷不答言有應問第二人若第二人
語同應隨信語優婆夷治應與實罪相羯磨
若語不同言我不見小便道作婬我見大便
道口中作婬爾時應問是比丘汝實云何
應隨是比丘語作問若信語優婆夷見比丘
與女人大便道中作婬語諸比丘應隨信語
優婆夷治不答言不應應與實罪相羯磨
不答言不應應問更有信語優婆夷不
答言有應問第二人若第二人語同應隨
信語優婆夷治應與實罪相羯磨若語不同
言我不見大便道中作婬我見小便道口中
作婬爾時應問是比丘汝實云何應隨是
比丘語作問若信語優婆夷見比丘與女人
口中作婬語諸比丘應隨信語優婆夷治不
答言不應應與實罪相羯磨不答言不應
應問更有信語優婆夷不答言有應問第
二人若第二人語同應隨信語優婆夷治
應與實罪相羯磨若語不同言我不見口中
作婬我見於大小便道中作婬爾時應問是
比丘汝實云何應隨是比丘語作問若信
語優婆夷見比丘非時噉石蜜謂是噉肉
語諸比丘應隨信語優婆夷治不答言不應
應與實罪相羯磨不答言不應應問是比丘
有是事不若比丘言我不食肉我噉黒石
蜜應隨是比丘語作問若信語優婆夷見比
丘非時噉酥謂是噉穄米糜語諸比丘應
隨信語優婆夷語治不答言不應應與實
罪相羯磨不答不應應問是比丘汝實有
是事不若比丘言我不食穄米糜我噉酥
應隨是比丘語作問若信語優婆夷見比丘
非時飮石蜜漿謂是噉粥語諸比丘應隨
信語優婆夷治不答言不應應與實罪相
羯磨不答言不應應問是比丘有是事
不若比丘言我不噉粥我飮石蜜漿應隨
是比丘語作問若信語優婆夷見比丘於女
人股間出精謂正作婬欲語諸比丘應隨
信語優婆夷治不答言不應應與實罪相
羯磨不答言不應應問是比丘有是事不
若比丘言我股間出精不犯正婬應隨自
言治問若比丘共一女人行道有二信語優
婆夷隨來一信語優婆夷見比丘摩觸女人
身謂作婬語諸比丘應隨信語優婆夷治不
答言不應應問第二人若事相違我如所
見説應隨信語優婆夷治不答言不應應
與實罪相羯磨不答言不應應問是比丘
是事云何隨比丘自言作問若信語優婆
夷見比丘於後四品戒中隨所犯戒語諸比
丘應隨信語優婆夷治不答言不應應與
實罪相羯磨不答言應與問若二信語優
婆夷一人見比丘故出精一人見比丘摩觸
女人身語諸比丘應隨信語優婆夷治不
答言應治應與實罪相羯磨不答言應
與問若信語優婆夷見比丘行時故出精
語諸比丘應隨信語優婆夷治不答言不
應應與實罪相羯磨不答言不應應問
言更有信語優婆夷不答言有應問弟
二人若弟二人語同應隨信語優婆夷治
應與實罪相羯磨若語不同言我不見行時
出精我見若坐若立時出精爾時應問是比
丘是事云何應隨是比丘語作問若信語
優婆夷見比丘摩觸刹利女身語諸比丘
應隨信語優婆夷治不答言不應應與實
罪相羯磨不答言不應應問更有信語優
婆夷不若言有應問第二人若弟二人語
同應治應與實罪相羯磨若語不同言
我不見刹利女我見婆羅門毘舍首陀羅女
爾時應問是比丘是事云何應隨是比丘語
作問若信語優婆夷見比丘摩觸白色女人
身語諸比丘應隨信語優婆夷治不答言
不應應與實罪相羯磨不答言不應應問
更有信語優婆夷不答言有應問第二人
若第二人語同應治應與實罪相羯磨若
語不同言我不見是比丘摩觸白色女人身
我見摩觸黒色黄色青色女人身爾時應問
是比丘是事云何應隨是比丘語作問若
信語優婆夷見比丘摩觸長女人身語諸比
丘應隨信語優婆夷治不答言不應應與
實罪相羯磨不答言不應應問更有信語
優婆夷不若言有應問第二人若第二人
語同應治應與實罪相羯磨若語不同言
我不見摩觸長女人身我見摩觸短女人中
女人身應治不應與實罪相羯磨不答言
不應與應問是比丘隨比丘自言作問若
比丘於道中行有一女人有二信語優婆夷
一信語優婆夷見比丘行時摩觸女人身語
諸比丘應隨是語治不答言不應應與實
罪相羯磨不答言不應與應問第二人
若事相違我如所見説應隨信語優婆夷治
不答言不應應與實罪相羯磨不答言
不應與應問是比丘是事云何應隨是比
丘語作二不
定竟
問三十捨墮法
優波離問佛若比丘多有尼薩耆衣若爲
火燒若腐爛若斷壞若虫噛應捨不佛言
不應捨是比丘應但如法滅罪若有殘段
破應捨不答不應捨是比丘但應如法
滅罪問若衣經淨緯不淨緯淨經不淨若二
倶不淨不淨者若駱駝毛牛毛羖羊毛若雜
織衣應捨不答不應捨問若比丘得長衣
五日是比丘狂心散亂心病壞心齊何數作
十日答數得自心日問頗比丘盡形畜長衣
不得尼薩耆波夜提耶答有若得長衣未
滿十日便命終是問頗比丘畜長衣過十日
一夜在耶佛言有比丘不斷望衣第十
日得衣不遣與人不作淨不受持至十一日
地了時過此十餘一夜在是也優波離問佛
若比丘受衆僧衣離宿應捨不答不應捨
是比丘但應如法滅罪問若比丘衣在界内
比丘出界外至地曉是離衣宿耶答言離宿
問若衣在界外比丘在界内至地了時是
名離衣宿耶答言離宿問若衣在地比丘
在上至地了時是名離衣宿耶答言離衣
宿問若衣在上比丘在地至地了時是名
離衣宿耶答言離衣宿問若未作不離衣
羯磨齊遠近名不離衣答若牆壁塹籬柵
齊是來比丘不離三衣比丘尼不離五衣
與學沙彌不離三衣與學沙彌尼不離五衣
問得一月衣財何等是一月衣財乃至一
月畜答淨衣是問衣量大小答乃至得覆
身三分是諸衣不淨者經淨緯不淨緯淨
經不淨若二倶不淨不淨者一切駱駝毛
牛毛羖羊毛若雜織衣是名不淨如是衣
不應畜至一月問頗比丘使非親里比丘尼
浣染打故衣不得尼薩耆波夜提耶答有
若比丘先自小浣更令浣先自小染更令
染先自小打更令打若浣不名浣如不浣
得突吉羅若染不名染如不染得突吉羅
若打不名打如不打得突吉羅若展轉令浣
若遣使若作書若作相示若爲他若浣染
若二人共衣若衆僧衣入尼薩耆衣若作
淨衣皆得突吉羅問頗比丘著淨衣入白衣
舍得尼薩耆出耶答有若比丘著淨衣入
白衣舍若屎尿牛尿泥著令非親里比丘
尼浣得尼薩耆波逸提若衣經淨緯不淨
若緯淨經不淨若二倶不淨不淨者一切
駱駝毛牛毛羖羊毛若雜織衣令浣得突吉
羅若比丘令非親里比丘尼浣故衣是比丘
尼轉根作比丘得突吉羅若比丘令非親里
比丘尼浣故衣比丘轉根爲比丘尼得突吉
羅問頗比丘令非親里比丘尼浣染打故衣
不得尼薩耆波夜提耶答有若先破戒若
賊住若先來白衣是問頗有不受具戒人
令非親里比丘尼浣染打故衣得尼薩耆波
逸提耶答有與學沙彌是也問頗比丘
從非親里居士居士婦乞衣不得尼薩耆波
夜提耶答有若不能男居士不能女居士
婦二根居士二道合一道居士婦比丘從
是乞衣得突吉羅問頗有不受具戒人從
非親里居士居士婦乞衣得尼薩耆波逸提
耶答有與學沙彌是也若衣經淨緯不淨
緯淨經不淨若二倶不淨不淨者若一切
駱駝毛牛毛羖羊毛若雜織比丘乞是衣
得突吉羅若乞毳得突吉羅若乞縷得突吉
羅未受具戒人乞未受具戒人得得突吉
羅未受具戒人乞受具戒時得得突吉羅
未受具戒人乞受具戒已得得尼薩耆波夜
提受具戒時乞受具戒時得得突吉羅受
具戒時乞受具戒已得得尼薩耆波逸提
受具戒人乞受具戒人得得尼薩耆波逸提
受具戒人乞非具足戒人得得突吉羅若
比丘從非親里居士居士婦乞衣比丘轉根
作比丘尼比丘尼得是衣尼薩耆波逸提若
比丘尼從非親里居士居士婦乞衣是比丘
尼轉根作比丘比丘得是衣尼薩耆波逸提
問頗比丘非親里中作親厚意索不得尼
薩耆波夜提耶答有若比丘爲辦衣價比
丘作親厚意索得突吉羅若比丘尼式叉摩
尼沙彌沙彌尼爲辦衣價比丘作親厚意索
得得突吉羅若衆多居士爲辦衣價比丘
作親厚意索得得突吉羅若比丘所不應
畜物作親厚意索得突吉羅未受具戒人
作親厚意索未受具戒人得得突吉羅未
受具戒人作親厚意索受具戒時得得突吉
羅未受具戒人作親厚意索受具戒已得
得尼薩耆波逸提受具戒時作親厚意索受
具戒時得得突吉羅受具戒時作親厚意索
受具戒已得得尼薩耆波逸提受具戒人
作親厚意索受具戒人得得尼薩耆波逸提
受具戒人作親厚意索非具戒人得得突吉
羅若是衣價屬天龍夜叉羅刹餓鬼拘槃
荼毘舍遮等非人若屬先破戒人若賊住人
若先來白衣若擯人不共住人種種不共住
人狂人散亂心人病壞心人及諸外道此中
作親厚意索得突吉羅問頗比丘勤求衣
乃至過六返不得尼薩耆波逸提耶答有
是衣價屬人寄在天龍夜叉羅刹餓鬼拘槃
荼毘舍遮等非人邊是中勤求乃至過六返
得突吉羅若是衣價屬天龍夜叉羅刹餓鬼
拘槃荼毘舍遮等非人寄在人邊是中勤
求乃至過六返得突吉羅若是衣價屬出
家外道寄在人邊是中勤求乃至過六返
得突吉羅問頗比丘以憍施耶作新敷具不
得尼薩耆波逸提耶答有若憍施耶腐壞
若憍施耶作劫貝若憍施耶作鉢妬路慕若
憍施耶作突突路若經淨緯不淨緯淨經
不淨若二倶不淨不淨者駱駝毛牛毛羖
羊毛若雜織作敷具得突吉羅若減量作
突吉羅若佛衣等量作得突吉羅問頗
比丘用純黒羺羊毛作新敷具不得尼薩耆
波夜提耶答有羺羊毛腐壞作得突吉羅
若經淨緯不淨緯淨經不淨若二倶不淨
不淨者駱駝毛牛毛羖羊毛若雜織作敷具
得突吉羅若減量作突吉羅若如來衣等量
作得突吉羅問頗比丘不用二分純黒三分
白羺羊毛四分下羊毛作新敷具不得尼薩
耆波夜提耶答有經淨緯不淨緯淨經不
淨若二倶不淨不淨者駱駝毛牛毛羖羊
毛雜織作敷具得突吉羅若減量作突吉
羅若佛衣等量作得突吉羅問頗有比丘
六年内故敷具若捨若不捨更作新敷具
不得尼薩耆波夜提耶答有餘人先作未成
比丘足成竟得突吉羅若作未成便反戒
得突吉羅若經淨緯不淨若緯淨經不淨
若二倶不淨不淨者若駱駝毛牛毛羖羊
毛雜織作得突吉羅問頗比丘持羺羊毛
過三由延不得尼薩耆波夜提耶答有
飛持過不犯若與化淨人持過得突吉羅
若比丘知是化人不犯問頗有比丘使非親
里比丘尼浣染擘羺羊毛不得尼薩耆波夜
提耶答有先已小浣更浣先已小染更
染先已小擘更擘浣如不浣染如不染擘
如不擘皆突吉羅若展轉令浣染擘若遣
使若教他若作書若示相使浣染擘皆得
突吉羅若浣染擘枕毳得突吉羅二人共
毳使浣染擘得突吉羅使浣染擘衆僧毳
得突吉羅使浣染擘尼薩耆毳得突吉羅
使浣染擘作淨施毳得突吉羅問頗比丘自
手取錢不得尼薩耆波逸提耶答有若取
似錢者得突吉羅問頗比丘以錢種種用
不得尼薩耆波夜提耶答有用似錢買者
得突吉羅共非人買物非人者天龍夜叉
羅刹鳩槃荼薜荔伽毘舍遮等共買物得突
吉羅若共狂人散亂心人病壞心人若親里
共買得突吉羅未受具戒人與未受具戒
人得突吉羅未受具戒人與受具戒時
得得突吉羅未受具戒人與受具戒已得
得尼薩耆波夜提受具戒時與受具戒時得
得突吉羅受具戒時與受具戒已得得尼
薩耆波逸提受具戒人與受具戒人得得
尼薩耆波夜提受具戒人與非具戒人得
得突吉羅種種販買亦如是問頗比丘盡
形畜長鉢不得尼薩耆波夜提耶答有若
比丘畜長鉢未滿十日便命終者是問若比
丘得長鉢五日是比丘便狂心散亂心病壞
心齊何數作十日答數得自心日問頗比
丘久畜長鉢不犯尼薩耆波夜提耶答有
若他送鉢與久久乃至者是也問頗比丘
過一夜畜長鉢得尼薩耆波逸提耶答有
是比丘得長鉢日便轉根作比丘尼者是問
頗比丘尼畜長鉢十夜不得尼薩耆波逸提
耶答有是比丘尼得長鉢已轉根作比丘
者是問頗有比丘多有鉢入尼薩耆一切
鉢應僧中行不答不應但僧中行一鉢餘
者隨意與親厚問頗比丘鉢減五綴更求新
鉢不得尼薩耆波夜提耶答有若求坏鉢
白鐵鉢若二人共求若遣使若書若示相若
展轉求若爲他求鉢皆得突吉羅若從異道
出家人乞得鉢突吉羅若比丘所用鉢未滿
五綴以自物買鉢突吉羅問若比丘不乞
縷乞毳得何罪答得突吉羅問頗比丘自
乞縷令非親里織師織不得尼薩耆波夜提
耶答有是衣經淨緯不淨緯淨經不淨
若二倶不淨不淨者若駱駝毛牛毛羖羊毛
若雜縷令織得突吉羅問頗比丘於非親
里中作同意勸不得尼薩耆波夜提耶答有
若居士不能男居士婦不能女若居士二根
居士婦二道合一道是中作同意勸得突吉
羅問頗比丘與他比丘衣後瞋還奪不
得尼薩耆波夜提耶答有受法比丘與不
受法比丘衣後瞋還奪不受法比丘與受
法比丘衣後瞋還奪得突吉羅若衣經淨
緯不淨緯淨經不淨若二倶不淨不淨者
若駱駝毛牛毛羖羊毛若雜織衣與已後瞋
還奪得突吉羅若與先破戒若賊住若先來
白衣與已還奪得突吉羅是衣若減量後
瞋還奪得突吉羅若佛衣等量後瞋還奪
得突吉羅若比丘與他比丘衣他比丘轉根
爲比丘尼比丘還奪比丘尼衣得突吉羅
若比丘與他比丘衣是比丘自轉根爲比丘
尼比丘尼還奪比丘衣得突吉羅問受迦絺
那衣竟官作閏月受迦絺那衣人當云何
答隨安居數問受伽稀那衣應如布薩作
羯磨不答言應作問訖迦絺那衣應作捨
羯磨不答言應作問應何時受迦絺那衣
答夏末後月問幾時應捨答從夏末月竟冬
四月應捨問急施衣可得作時衣不答言
得若衣經淨緯不淨緯淨經不淨若二倶
不淨不淨者若駱駝毛牛毛羖羊毛若雜
織衣如是等不淨衣不應停問頗比丘三
衣中隨離一衣宿不得尼薩耆波逸提耶答
有後安居中未滿歳阿練若比丘三衣中
若以一一衣置界内舍以少因縁出界作是
言我今日當還此宿是比丘更有因縁起
不得還宿界外地了得突吉羅問頗比丘
春殘過一月求雨浴衣過半月畜不得尼薩
耆波夜提耶答有若是衣經淨緯不淨緯
淨經不淨若二倶不淨不淨者若駱駝毛
牛毛羖羊毛若雜織如是等衣得突吉羅
問頗比丘從母乞衣得尼薩耆波夜提耶答
有若母爲衆僧作衣是比丘自迴向已得尼
薩耆波夜提若是物界外取得突吉羅若
二三四恣心取如法得罪問頗比丘從母
乞順比丘物得尼薩耆波夜提耶答有若
母爲衆僧作順比丘物比丘自迴向已得尼
薩耆波夜提若是物界外取得突吉羅若
二三四恣心取如法得罪問若比丘非時
受甘蔗非時壓非時漉非時受非時應飮
不答言不得問若時受甘蔗非時壓非時
漉非時受非時得飮不答不得問若時受
甘蔗時壓非時漉非時受非時得飮不
答言不得問若時受甘蔗時壓時漉非時
受非時應飮不答言不得問若時受甘
蔗時壓時漉時受非時應飮不答言若
盡時淨應飮問若非時受酪非時壓非時漉
非時受非時應飮不答言不得若盡時
淨應得問若比丘非時受胡麻非時壓非時
漉非時受非時得飮不答言不得若盡
時淨應得問若比丘非時受肉非時煮非時
壓非時漉非時受非時得服不答言不得
若盡時淨應得即日受時藥時分藥七日藥
盡形藥共和合一處得服不答時藥力故
時中應服非時不得服即日受時分藥七日
藥盡形壽藥共和合一處得服不答時
分藥力故時分中應服過時分不得服即日
受七日藥盡形壽藥共和合一處得服不
答七日藥力故七日應服過七日不得服
盡形壽藥隨意應服昨日受時藥即日受
時分藥七日藥盡形壽藥和合一處得服
不答不得服昨日受時分藥即日受七日
藥盡形壽藥和合一處得服不答言
不得服昨日受七日藥即日受盡形壽藥
和合一處得服不 答不得服問是諸時藥
時分藥七日藥盡形壽藥擧殘宿可服不
答不得問若比丘先自取後更從淨人受
得服不答不得問是諸藥手受口受無病
比丘得服不答不得若手受口受病比丘
得服不答言得三十捨
墮竟
問波夜提事之一
優波離問佛若比丘作梵志形服於道行得
何罪答得偸蘭遮若作秦形服大秦安息薄
佉利波羅大形服得何罪答得突吉羅如
是等亦得突吉羅問若人問比丘言汝見人
用蓋行不比丘言不見爲因脚故言我不見
得何罪答得突吉羅扇革屣珠釧羺頭瓔珞
寶鬘欽跋羅㲲拘執車乘帽輦輿等亦如是
若比丘至婆羅門姓人邊語言汝是剃毛人
故妄語故得波逸提乃至語不破戒人言
汝破戒故妄語故得波逸提問若人問比
丘言汝是何人比丘言我是比丘尼是反
戒不答不反戒故妄語得波逸提若言我
是式叉摩尼沙彌沙彌尼優婆塞優婆夷白衣
外道遮邏伽波離婆羅遮尼揵駝阿耆毘
等若言我是天龍夜叉揵闥婆阿修羅伽樓
羅薜荔伽鳩槃茶毘舍遮羅刹等作如是語
是反戒不答不反戒故妄語得波逸提問
若比丘以天眼見天耳聞他比丘罪他不聽
便出他罪得何罪答言得突吉羅問若
比丘於衆僧前破戒請應擧答隨能擧者擧
問若比丘至婆羅門姓人邊語言汝作剃毛
人來得何罪答得突吉羅問若比丘毀訾
比丘得何罪答波逸提問頗比丘毀訾
他比丘不得波逸提罪邪答有若先破
戒若賊住若先來白衣是問頗不受具戒人
毀訾比丘得波逸提邪答有與學戒沙
彌是若作書若遣使若示相若展轉毀訾得
突吉羅若比丘以毀訾比丘得波逸提毀
訾比丘尼式叉摩尼沙彌沙彌尼得突吉羅
若比丘尼以毀訾比丘尼得波逸提毀訾
式叉摩尼沙彌沙彌尼比丘得突吉羅式叉
摩尼毀訾式叉摩尼得突吉羅毀訾沙彌
沙彌尼比丘比丘尼得突吉羅若沙彌毀
訾沙彌得突吉羅毀訾沙彌尼比丘比丘尼
式叉摩尼得突吉羅沙彌尼毀訾沙彌尼
得突吉羅毀訾比丘比丘尼式叉摩尼沙彌
得突吉羅罪問若比丘兩舌讒比丘得波
逸提若比丘兩舌讒比丘尼式叉摩尼沙彌
沙彌尼得突吉羅若比丘尼兩舌讒比丘
尼得波逸提若比丘尼兩舌讒式叉摩尼沙
彌沙彌尼比丘得突吉羅若式叉摩尼兩舌
讒式叉摩尼得突吉羅若式叉摩尼兩舌
讒沙彌沙彌尼比丘比丘尼得突吉羅若沙
彌兩舌讒沙彌得突吉羅若沙彌兩舌讒
沙彌尼比丘比丘尼式叉摩尼得突吉羅
若沙彌尼兩舌讒沙彌尼得突吉羅若沙
彌尼兩舌讒比丘比丘尼式叉摩尼沙彌得
突吉羅若比丘在界内讒界外比丘得突
吉羅若在界外讒界内比丘若在地讒高
上比丘若在高上讒在地比丘得突吉羅
若比丘住界内若坐若立若臥讒界内比丘
得波逸提若作書若遣使若示相若展轉讒
得突吉羅罪問頗比丘如法滅事後還發
起不得波逸提耶答言有是事若比丘
比丘尼事若比丘式叉摩尼若比丘沙彌
若比丘沙彌尼事如法滅已比丘還發起
突吉羅問頗比丘如法滅事還發起不得波
逸提耶答言有若先破戒若賊住若先來
白衣是問頗不受具戒人如法滅事還發
起得波逸提耶答言有與學戒沙彌是也
若作書若遣使若示相若展轉語如法滅事
已還發起得突吉羅罪問如佛所説比
丘於不能男淨人前爲女人説法過五六語
何等是不能男淨人前爲女人説法過五六
語答若不動者是無知淨人前與女人
説法過五六語得突吉羅若作書若遣使
若示相若展轉語説法過五六語得突吉羅
若作淨人睡眠與女人説法過五六語得突
吉羅若女人淨男子不淨男子淨女人不
淨若二倶不淨若是中無作淨人比丘爲
女人説法過五六語得突吉羅若有不能男
作淨者比丘爲女人説法過五六語得突吉
羅若無作淨者比丘爲不能女人説法過五
六語得突吉羅若無作淨人比丘爲二道
合一道女人説法過五六語得突吉羅若比
丘瘂淨人前爲女人説法過五六語得突
吉羅若聾淨人前與女人説法過五六語
得突吉羅若瘂聾淨人前與女人説法過
五六語得突吉羅若非人天龍夜叉薜荔伽
鳩槃茶毘舍遮羅刹等淨人前與女人説法
過五六語得突吉羅問頗比丘以音句誦法
教未受具戒人誦不得波夜提耶答有若
教天龍夜叉薜荔伽拘槃茶毘舍遮羅刹等非
人讃誦得突吉羅教吃人誦得突吉羅獨
處誦得突吉羅獨非獨想非獨獨想以中
國語教邊地人誦是邊地人不解是語以邊
地語教中國人誦是中國人不解是語若教
瘂人聾人瘂聾人誦若作書若遣使若示相
若展轉語狂人病壞心散亂心如是等教讃
誦得突吉羅問頗不受具戒人以音句誦
法教未受具戒人讃誦得波夜提耶答有
與學沙彌是也若與學沙彌教瘂人聾人
瘂聾人讃誦得突吉羅若與學沙彌以音
句誦法教比丘比丘尼讃誦得突吉羅問
頗比丘未受具戒人前説過人法言我有如
是知如是見不得波夜提耶答言有若天
龍夜叉薜荔伽鳩槃茶毘舍遮羅刹等非人前
説得突吉羅若獨處説得突吉羅獨非獨
想非獨獨想若以中國語向邊地人説邊
地人不解以邊地人語向中國人中國人
不解是語若向瘂人聾人瘂聾人説若作書
若遣使若示相若展轉語得突吉羅若向狂
人散亂心人病壞心人説得突吉羅問頗比
丘以麁罪向未受具戒人説不得波夜提耶
答言有向未受具戒人説比丘尼麁罪得
突吉羅説式叉摩尼沙彌沙彌尼麁罪得突
吉羅若向天龍夜叉薜荔伽拘槃茶毘舍遮
羅刹等非人説比丘麁罪得突吉羅問頗
未受具戒人向未受具戒人説比丘麁罪
得波夜提耶答言有與學沙彌是也若在
地向高上人説若在高上向在地人説得
突吉羅若在界内向界外人説若在界外向
界内人説得突吉羅若倶在界内若坐若
立若臥若向界内人説得波夜提問頗比
丘先同心與後作是言汝隨親厚迴僧物與
不得波夜提耶答有若是施物屬比丘尼
僧作如是語得突吉羅若作書若遣使若
示相若展轉語得突吉羅問頗比丘説戒
時作是言何用半月半月説是雜碎戒爲令
諸比丘心生疑悔心惱心熱愁憂不樂生反
戒心作是輕訶戒不得波夜提耶答有
若獨處訶戒得突吉羅若獨非獨想非獨
獨想若以中國語向邊地人呵戒邊地人不
解若以邊地語向中國人呵戒中國人不解
若向瘂人聾人瘂聾人呵戒若作書若遣使
若示相若展轉語呵戒若向狂人散亂心人
病壞心人訶戒皆得突吉羅問若比丘以
土覆生草菜草上爲滅故得何罪答波
夜提若食菓呑子得突吉羅問若比丘語
他人言汝搖樹落菓得何罪答波夜提問
頗比丘語他人令搖樹落菓不得波夜提耶
答有若作書若遣使若示相若展轉語得
突吉羅若殺地菌得突吉羅問頗不受具
戒人語他人令搖樹落菓得波夜提耶答
有與學沙彌是也問頗比丘殺草木不得
波夜提耶答有若示相得突吉羅若飛去
時傷殺無罪問若比丘言汝殺是樹好得
何罪答得波夜提問若比丘以種子著熱湯
中若日曝火炙得何罪答得突吉羅問頗
比丘殺草菜不得波夜提耶答有若先破
戒若賊住若先來白衣是也問頗不受具戒
人殺草菜得波夜提耶答有與學沙彌是
也若取水上浮萍若取石韋得突吉羅問
頗比丘瞋恨輕譏不得波夜提耶答有若
天龍夜叉薜荔伽拘槃茶毘舍遮羅刹等非
人得突吉羅若瞋恨輕譏先破戒若賊住若
先來白衣得突吉羅若獨處瞋恨輕譏得
突吉羅若獨非獨想非獨獨想瞋恨輕譏
得突吉羅若以中國語瞋恨輕譏邊地人
邊地人不解是語若以邊地語瞋恨輕譏中
國人中國人不解是語皆得突吉羅若瞋
恨輕譏瘂人聾人瘂聾人若作書若遣使若
示相若展轉瞋恨輕譏若瞋恨輕譏狂人散
亂心人病壞心人皆得突吉羅若瞋恨輕譏
善性人突吉羅問頗比丘不隨問答惱他
不得波夜提耶答有若向瘂人聾人瘂聾
人不隨問答惱他得突吉羅除犯餘事中
不隨問答惱他得突吉羅若獨處異語惱他
得突吉羅若獨非獨想非獨獨想異語惱
他若以中國語向邊地人邊地人不解若
以邊地人語向中國人中國人不解若無
知若作書若遣使若示相若展轉語若向狂
人散亂心人病壞心人若向天龍夜叉薜荔
伽拘槃茶毘舍遮羅刹等非人若向先破戒
人若賊住若先來白衣不隨問答皆得突吉
羅問頗比丘衆僧臥具若麁梐繩床若
細梐繩床若被若褥露地若自敷若使人
敷是中若坐若臥去時不自擧不教人擧
不得波夜提耶答有若是臥具經淨緯不
淨緯淨經不淨二倶不淨不淨者若駱
駝毛牛毛羖羊毛雜織作不自擧不教人擧
得突吉羅若是麁梐繩床細梐繩床足
過八指不自擧不使人擧得突吉羅問頗
比丘比丘房中取臥具若自敷若教人敷
是中若坐若臥去時不自擧不教人擧不
得波夜提耶答有若此房舍天龍夜叉薜
荔伽拘槃荼毘舍遮羅刹等非人作比丘取
敷不自擧不教人擧得突吉羅是人若先
破戒若賊住若先來白衣作房舍比丘取敷
若不自擧若不教人擧得突吉羅若是房
舍屬比丘尼僧比丘取敷不自擧不教人
擧得突吉羅若是房舍屬外道出家比丘
取敷不自擧不使人擧得突吉羅問頗比丘
瞋恨不喜僧房舍中若自牽若使人牽作
如是言汝出去滅去以是因縁不異不
得波逸提耶答有若牽出天龍夜叉薜荔
伽拘槃荼毘舍遮羅刹等非人作比丘比丘
若自牽若使人牽出得突吉羅若牽惡比丘
出得突吉羅若牽惡比丘衣鉢出得突吉
羅若牽曳外道出家出得突吉羅問頗比
丘知餘比丘僧房舍中先敷臥具後來強敷
臥具作如是念若不樂者自當出去是因
縁故不異不得波逸提耶答有是諸房舍
屬天龍夜叉薜荔伽拘槃荼毘舍遮羅刹等非
人是中強敷臥具得突吉羅若是房舍屬
先破戒賊住若先來白衣是中強敷臥具得
突吉羅若是房舍屬比丘尼僧是中強敷
臥具得突吉羅若是房舍屬外道出家是
中強敷臥具得突吉羅若比丘除水以餘有
虫汁浸草土作泥隨所殺虫數得波逸提
問頗比丘過若二若三重覆舍不得波逸提
耶答有若以板覆若優尸羅草若鳥翅
覆者無罪問頗比丘衆僧不差教誡比丘
尼不得波逸提耶答有若先破戒若賊
住比丘尼若先來白衣若諸擯人不共住
人種種不共住人教誡如是等比丘尼得
突吉羅問頗比丘僧差教誡比丘尼乃至
日沒不得波逸提耶答有若先破戒若賊
住比丘尼若先來白衣若諸擯人不共住
人種種不共住人教誡如是等比丘尼得
突吉羅問頗比丘語比丘言汝爲供養財
利因縁故教誡比丘尼不得波逸提耶答
有若受法比丘語不受法比丘不受法比
丘語受法比丘言汝爲供養財利因縁故
教誡比丘尼得突吉羅問頗比丘與比丘尼
共道行乃至一聚落不得波逸提耶答有
若諸比丘尼先破戒若賊住比丘尼若先
來白衣若不能女若二道合一道若諸擯
人不共住人種種不共住人共道行得突
吉羅問頗比丘與比丘尼共期載舡若上
水若下水不得波逸提耶答有若諸比丘
尼先破戒若賊住比丘尼若先來白衣若
不能女若二道合一道若諸擯人不共住
人種種不共住人期共載舡上水下水得
突吉羅問頗比丘與非親里比丘尼衣不
得波逸提耶答有受法比丘與不受法比
丘尼衣不受法比丘與受法比丘尼衣若
先破戒若賊住比丘尼若先來白衣若諸
擯人不共住人種種不共住人狂人散亂
心人病壞心人與如是等比丘尼衣得突
吉羅問頗比丘與非親里比丘尼作衣不
得波逸提耶答有若受法比丘與不受法
比丘尼作衣不受法比丘與受法比丘尼作
衣若先破戒若賊住比丘尼若先來白衣若
諸擯人不共住人種種不共住人狂人散
亂心人病壞心人與如是等比丘尼作衣
得突吉羅問頗比丘獨與比丘尼屏處坐
不得波逸提耶答有若比丘尼先破戒若
賊住比丘尼若先來白衣若諸擯人不共住
人種種不共住人狂人散亂心人病壞心
人與如是等比丘尼獨屏處坐得突吉羅
問頗比丘獨與女人露地坐不得波逸提耶
答有若與天龍夜叉薜荔伽拘槃荼毘舍
遮羅刹等非人女獨共露處坐若與不能女
若二道合一道女人獨共露處坐皆突吉
羅問頗比丘知比丘尼讃因縁得食食不
得波逸提耶答有若比丘尼先破戒若賊
住若先來白衣若不能女若二道合一道
若諸擯人不共住人種種不共住人若作
書若遣使若示相若展轉讃因縁故得食食
突吉羅若受法比丘不受法比丘尼讃因
縁得食食不受法比丘受法比丘尼讃因
縁得食食得突吉羅問頗比丘數數食不
得波逸提耶答有若檀越請明日食比丘
往至檀越言小住待食常自恣請除五種
食請與餘食若與不淨食若淨食不淨食
雜問頗比丘不病於作福舍過一食不得
波逸提耶答有若是福舍屬天龍夜叉薜
荔伽拘槃荼毘舍遮羅刹等非人過一食得
突吉羅若諸福舍屬比丘是中過一食得
突吉羅若是福舍屬比丘尼式叉摩尼沙彌
沙彌尼是中過一食得突吉羅若是福舍
屬諸親里是中過一食無罪若比丘自作福
舍是中過一食無罪問頗比丘他家自恣
與食過兩三鉢取不得波逸提耶答有
若天祠中過兩三鉢取得突吉羅若諸天
龍夜叉薜荔伽鳩槃荼毘舍遮羅刹等若受
法比丘不受法比丘檀越舍取若不受法比
丘受法比丘檀越舍取過兩三鉢得突吉
羅於是家中坐自恣食無罪問頗比丘尼
檀越舍過兩三鉢取食不得波逸提耶答
有若天祠中取過兩三鉢得突吉羅若諸
龍夜叉薜荔伽鳩槃荼毘舍遮羅刹等非人
舍取過兩三鉢得突吉羅若受法比丘
尼不受法比丘尼檀越舍取若不受法比丘
尼受法比丘尼檀越舍取過兩三鉢得突
吉羅於是家中坐自恣食無罪問頗比丘
知比丘食已不受殘食法從座處起語言
汝自恣食欲惱令疑悔故不得波逸提耶
答有若除五種食勸食餘食若勸食不
淨食若淨食不淨食雜不得波逸提問頗
比丘別象食不得波逸提耶答有受一切
時故無罪問拘耶尼國用何時應食答若
此間宿用此間時若彼間宿用彼間時餘
二方亦如是問拘耶尼國殘宿食應食不
答言不得弗婆提亦如是問欝單越殘宿
食應食不答彼無我所無所屬隨意食
無罪問若手若鉢若二若三澡豆洗殘餘
膩氣不盡名爲洗不答若用心若二若三
澡豆洗名爲洗也比丘三種名爲共食内
宿若比丘比丘僧與學沙彌比丘尼四種
名爲共食内宿比丘尼比丘尼僧與學沙彌
尼式叉摩尼是四種人内宿不應食若食
得突吉羅若白衣若沙彌爲自身共食内
宿比丘食無罪
問若比丘求水瓶誤取酥油瓶應破應棄
不答言不應有二種觸食食無罪一清淨
持戒比丘誤觸二破戒比丘無慚愧觸是二
倶淨若比丘爲沙彌爲白衣故擔食於道行
還與沙彌白衣沙彌白衣持與比丘比丘以
共擧宿故不取佛言若比丘先無心自爲得
食問若水濁應飮不答若先疑不應飮若先
無疑得飮問受法比丘從不受法比丘邊受
食可食不答言得食不受法比丘從受法
比丘受食得食問頗有比丘乞美食不得波
逸提耶答有若從諸親里乞無罪問除水
用餘有虫汁得波逸提耶答有除水若用
有虫汁隨所殺虫數得波逸提問頗比丘食
如是食墮大罪耶答有女人名男子食若食
是食得大罪問頗比丘食家中坐不得波
逸提耶答有是家中童女爲主是問頗比丘
食家中強坐不得波逸提耶答有若在童
女家強坐是問頗比丘自手與裸形梵志食
不得波逸提耶答有若與不淨食若與淨
食不淨食雜不得波逸提問頗比丘觀軍發
行不得波逸提耶答有若軍中有應死囚
殺觀無常故無罪問頗比丘一時作百罪千
罪過百千罪耶答有若比丘瞋意把沙把
小豆胡豆灑散大衆隨所著人得罪
問頗比丘知比丘麁罪故覆藏乃至一宿
不得波夜提耶答有若覆先破戒若賊住
若先來白衣若諸擯人不共住人種種不共
住人得突吉羅問頗比丘語他比丘言來
至諸家我是中令與汝多美飮食是比丘後
不使與作是言汝長老還去我不樂與汝
共坐起言語我樂獨坐起言語驅是比丘
故欲令乃至小許時得惱以是因縁不異
者不得波夜提耶答有若天龍夜叉薜荔
伽拘槃茶毘舍遮羅刹等非人受戒作比
丘比丘若驅突吉羅又驅餘出家者得
突吉羅問頗比丘露地可燒物著火中
不得波夜提耶答有若比丘以蘇油胡麻
小豆磨沙豆著火中得突吉羅問頗比丘
如法僧事與欲已後還説過不得波夜提
耶答有若受法比丘與不受法衆僧欲
不受法比丘與受法衆僧欲後還説過得
突吉羅問若比丘與未受具戒人共宿二夜
第三夜與女人共宿得名轉宿不答不得
女人邊得波夜提問若比丘與未受具戒
人共二宿第三夜與不能男共宿得名轉
宿不答不得不能男邊得突吉羅問若比
丘與未受具戒人共二宿第三夜與黄門共
宿得名轉宿不答不得黄門邊得突吉羅
問頗有比丘與未受具戒人共二宿第三夜
與二根人共宿得名轉宿不答曰不得二
根人邊得突吉羅問若比丘與未受具戒
人共二宿第三夜與擯人共宿得名轉宿不
答不得擯人邊得突吉羅問若比丘與未
受具戒人共二宿第三夜與滅擯沙彌共宿
得名轉宿不答不得滅擯沙彌邊得波夜提
問若比丘與未受具戒人共二宿第三夜
與變化沙彌共宿得名轉宿不答得若不
知是化人得突吉羅若知是化人無罪問
比丘人所有金銀瑠璃座處得坐不人所有
金銀琉璃器得食不答不應坐不應食問比
丘天所有金銀瑠璃座處應坐不答言應坐
天上所有金銀瑠璃器應食不答言應食問
天上金銀瑠璃車𤦲馬瑙地比丘得行不
答言應行問頗比丘捉如是寶得僧
伽婆尸沙耶答言有若捉寶女得僧
伽婆尸沙若捉輪寶珠寶得波夜提捉
化寶得突吉羅若知是化無罪問頗比
丘不作淨染衣著不得波夜提耶答言有
是衣經淨緯不淨緯淨經不淨若二倶不淨
不淨者駱駝毛牛毛羖羊毛若雜織如是
等不淨衣不作淨染著得突吉羅問頗比丘
常洗浴不得波逸提耶答言有若比丘天
雨時空地立洗浴無罪問若比丘殺惡獸毒
蛇等不得波逸提耶答得波逸提若殺餘善
獸亦得波逸提問頗比丘故令他疑悔令
是比丘乃至少時生惱不得波逸提耶答
有若先破戒若賊住先來白衣除生時受具
足戒時若以餘事令他生疑悔得突吉羅
問頗比丘指撃攊他不得波逸提耶答
有若指撃攊天龍夜叉薜荔伽拘槃荼毘舍
遮羅刹等非人得突吉羅若撃攊身根壞
人得突吉羅若比丘除水餘汁戲得突吉
羅問頗比丘與女人共宿不得波逸提耶
答有若竹林若樹下與女人共宿得突吉
羅若與天龍夜叉薜荔伽拘槃荼毘舍遮羅
刹等非人女共宿得突吉羅若與大母畜生
共宿得波逸提若小雌畜生如雞等共
宿得突吉羅問頗比丘若自怖若使人怖
他比丘不得波逸提耶答有若怖先破
戒若賊住若先來白衣除六事若以餘事若
自怖若使入怖他比丘得突吉羅若受法比
丘怖不受法比丘若不受法比丘怖受法
比丘得突吉羅問頗比丘若自藏若使人
藏他比丘衣鉢戸鉤革屣針筒等不得波逸
提耶答有若藏所禁鉢得突吉羅若藏
所禁衣得突吉羅若藏先破戒若賊住若
先來白衣衣鉢等物得突吉羅問頗比丘
與他比丘衣他不歸還取用不得波逸提耶
答有若與先破戒賊住若先來白衣衣不
歸還取得突吉羅問比丘衣應與何人得作
淨耶答應與五衆比丘比丘尼式叉摩尼沙
彌沙彌尼問應從誰邊受衣答應從五衆受
問頗比丘以無根僧伽婆尸沙罪謗他比丘
不得波逸提罪耶答有若謗先破戒若賊
住若先來白衣得突吉羅問頗比丘與女人
共期道行不得波逸提耶答有若與天
龍夜叉薜荔伽拘槃茶毘舍遮羅刹等非人
女期共道行得突吉羅若與不能女人若
二道合一道女人期共道行得突吉羅若
與化女人期共道行得突吉羅若知是化
女人無罪問頗比丘與賊衆期共道行不
得波逸提耶答有若賊衆是比丘比丘期
共道行得突吉羅若天龍夜叉薜荔伽拘槃
荼毘舍遮羅刹等非人作賊衆比丘期共道
行無罪問頗比丘與未滿二十歳人受具
戒不得波逸提耶答有若與曾嫁式叉
摩尼受具戒是也問云何名掘地答掘生
地不曾毀壞者是也又若比丘過夏四月
無病從檀越乞酥若得波逸提若不得突
吉羅若乞油蜜石蜜薑椒蓽茇羅黒鹽若
得波逸提若不得突吉羅若乞呵梨勒阿摩
勒鞞醯勒多羅耶摩那伽樓迦盧醯尼若得
不得突吉羅問頗比丘説戒時作是言我
未學是戒先當問諸比丘持修多羅持毘尼
持摩多羅迦者不得波逸提耶答有若
作不淨教故作如是言我不學是戒先當
問持修多羅持毘尼持摩多羅伽者無罪若
諸受法比丘遣使語不受法比丘言汝來受
是五法不受法比丘言我不能學如是無
罪不受法比丘遣使語受法比丘言汝來學
我法捨離五法受法比丘言我不能學如是
無罪問頗比丘盜聽諸比丘鬪亂諍訟作
是念是諸比丘所説我當憶持不得波逸提
耶答有是事是比丘比丘尼事比丘式叉
摩尼事比丘沙彌事比丘沙彌尼事是中
盜聽得突吉羅若使畜生往聽得突吉羅
若使餘比丘聽得突吉羅若使餘比丘聽已
還語得波逸提問頗比丘僧事始發默然
起去不得波逸提耶答有若發時去即發
時還得突吉羅問頗比丘不敬畏他不得
波逸提耶答有若諸上座説非法非善非佛
教下座言此非法非善非佛教無罪若下
座説法説善説佛教上座言此非法非善非
佛教得突吉羅問頗比丘過中得飮苦酒
不答若無酒氣無糟清淨得飮問若諸根汁
枝汁莖汁葉汁華汁果汁是諸汁等比丘何
時應飮答隨離酒勢時應飮問頗比丘過
中不白他比丘入聚落不得波逸提耶答
有若比丘與擯比丘共住不白入聚落得突
吉羅若不受法比丘與受法比丘共住不
白入聚落得突吉羅若受法比丘與不受
法比丘共住不白入聚落得突吉羅若病
若飛去無罪若與唖比丘聾比丘唖聾比丘
共住不白入聚落得突吉羅若比丘在地不
白高處比丘入聚落得突吉羅若在高上
不白在地比丘入聚落得突吉羅若在界内
不白界外比丘入聚落得突吉羅若在界外
不白界内比丘入聚落得突吉羅若倶在界
内若坐若立不白入聚落得波逸提問入
何處不白餘比丘不得波逸提耶答曰若入
三處若入住處入阿練若處若入近聚落僧
坊不須白問頗比丘受人請食前食後行至
他家不得波逸提耶答曰有除五種食請
與餘食不得波逸提若不淨食淨食不淨
食雜得突吉羅若請處食不足餘家求
無罪問頗比丘刹利灌頂王地未了未藏
寶若過門闑若門闑邊過不得波逸提耶
答曰有若過諸天王諸龍王諸夜叉王阿修
羅王迦樓羅王門闑門闑邊過不犯問頗比
丘説波羅提木叉時言我今始知是法半月
半月波羅提木叉經中説不犯波逸提耶答
曰有若比丘尼僧説戒時比丘作是語我
始知是法半月半月波羅提木叉中説得突
吉羅若比丘僧説戒時比丘尼作是言我
始知是法半月半月波羅提木叉中説得突
吉羅問頗比丘若骨若齒若角作針筒不
得波逸提耶答曰有若爲他使人作得突
吉羅若爲他故作自用得突吉羅問頗比丘
過八指作床足不得波逸提耶答曰有若
以珠脚牙脚若尖脚作床足坐得突吉羅
問頗比丘以兜羅綿貯褥若自貯若使人貯
不得波逸提耶答曰有若經淨緯不淨緯
淨經不淨若二倶不淨不淨者若駱駝毛牛
毛羖羊毛若雜織以兜羅綿貯得突吉羅
問頗比丘作雨浴衣若過量不得波逸提耶
答曰有若經淨緯不淨緯淨經不淨若二倶
不淨不淨者若駱駝毛牛毛羖羊毛若雜
織廣長過量作得突吉羅問頗比丘作覆
瘡衣廣長過量不得波逸提耶答曰有若
經淨緯不淨緯淨經不淨若二倶不淨不
淨者若駱駝毛牛毛羖羊毛若雜織過量作
得突吉羅問頗比丘作尼師檀廣長過量
不得波逸提耶答曰有若經淨經不淨緯
淨經不淨若二倶不淨不淨者若駱駝毛
牛毛羖羊毛若雜織廣長過量作得突吉羅
問頗比丘等佛衣量作衣不得波逸提耶
答有若經淨緯不淨經淨經不淨若二倶
不淨不淨者若駱駝毛牛毛羖羊毛若雜
織若作得突吉羅波夜
提竟
問七滅諍法
問頗有諍不用七滅法一一滅得名滅耶
答有若比丘來欲滅事事未決斷即便命
終是事名爲滅又自言我是白衣若沙彌
若非比丘若不見擯人不作擯人不捨惡
邪擯人不共住人種種不共住人若賊住
人先來白衣若不能男若言犯四重罪若
殺父母殺阿羅漢破僧惡心出佛身血若
是比丘勤讀誦經若勤作福業若勤斷餘事
若遠行若長病若到他國不還是事皆名
爲滅又復始發滅是事時即便命終若自
言我是白衣乃至到他國不還故是事皆名
爲滅七滅諍
法竟
十誦律卷第五十三

十誦律卷第五十四第九誦之三
　後秦北印度三藏弗若多羅譯　
問上第四誦七法
優波離問佛若比丘白四羯磨受戒時不説
幾事名不名受具戒答若不説四事名
不名受具戒何等四一和上二衆僧三
求受戒人四羯磨不説是四事名不名
受具戒若説是四名得名受具戒又復
不説三事名不名受具戒何等三一衆僧
二求受戒人三羯磨不説是三名不名受
具戒説是三名得名受具戒又復不説二
事名不名受具戒何等二一求受具戒人二
羯磨不説是二名不名受具戒若説是二
名得名受具戒問頗有比丘四人界内一
時受具戒得名爲受戒耶答有若四處展
轉與欲得問若諸比丘與拘耶尼人受戒
是人得名受戒不答得名受戒與受具戒
人得罪弗婆提人亦如是問若諸比丘與
欝單越人受戒是人得受戒不答不得彼
無所屬故問若諸比丘與先破戒人受戒
是人得受戒不答不得問若諸比丘與賊
住人受戒是人得戒不答不得問若諸比
丘與無和上人受戒得受戒不答是人得
受戒説羯磨人衆僧得罪若諸比丘與唖
人受戒是人得受戒不答不得若諸比丘
與聾人受戒得受戒不答不得若與唖聾人
受戒得受戒不答不得問若以唖人足數
受戒得受戒不答不得若以聾人足數受
具戒得受戒不答曰不得若以聾人唖
聾人足數受戒得受戒不答不得問養兒
欲出家應問何母答應問所養母問如佛
所言父母不聽不得出家受戒頗有父母
不聽得出家受具戒耶答有若父母是畜
生得問如佛所説故殺父母人不得出家
受戒若出家受戒應滅擯頗有殺父母人
諸比丘與受戒是人得受戒耶答有若殺
畜生父母又復若異想異因縁殺父母是人
得受戒不應滅擯問如佛所説欲出家
人二時白衆僧出家時剃髮時頗不二時
白得出家受戒耶答有若是人父母是畜生
問如佛所言汚比丘尼人不得出家受
戒若出家受戒應滅擯頗有汚比丘尼人諸
比丘與受戒是人得出家受戒耶答有若八
人以八事汚比丘尼比丘尼名汚是八人不
名汚比丘尼又復一人以八事汚比丘尼比
丘尼名汚是人不名汚比丘尼問如佛所
言賊住人不應出家受戒若出家受戒應滅
擯幾種名賊住答若比丘於四波羅夷中
隨所破入衆僧中聽白羯磨白二羯磨白四
羯磨作布薩自恣聽十四人羯磨亦名賊
住問如佛言越濟人不得出家受戒若出
家受戒應滅擯云何名越濟人答若比丘不
捨戒入外道作外道相説外道見受外道
業是也問如佛所言殺阿羅漢人不應出
家受戒若出家受戒應滅擯頗殺阿羅漢人
諸比丘與受戒是人得出家受戒耶答有
若殺阿羅漢不得五逆罪者是問求受戒
人在地與受戒人在高上得名受戒不答
不得求受戒人在高上與受戒人在地得名
受戒不答不得求受戒人在界内與受戒人
在界外得名受戒不答不得求受戒人在
界外與受戒人在界内得名受戒不答不
得若求受戒人與受戒人倶在界内若坐
若立得名受戒問諸比丘在地足數人在
高上與受戒得名受戒不答不得諸比丘
在高上足數人在地與受戒得名受戒不
答不得諸比丘在界内足數人在界外與
受戒得名受戒不答不得諸比丘在界外
足數人在界内與受戒得名受戒不答不
得諸比丘足數人倶在界内若坐若立與
受戒得名受戒問頗有一人在四住處中
諸比丘與受戒得名受戒耶答得若床榻
材木連接四界與受戒得名受戒問頗有一
足數人在四住處中與受戒得名受戒耶答
有若床榻材木連接四界與受戒得名受
戒受戒
法竟
問布薩法
優波離問佛若比丘於衆僧前與欲誰應與
説答諸比丘隨意與説問若僧坊近聚落齊
幾名不失衣答齊聚落界外問諸比丘於先
無僧坊聚落中起僧坊未結界齊幾名爲界
答齊是聚落界通行處問若比丘無聚落阿
練若處始起僧坊未結界是中齊幾名爲界
答面齊一拘盧舍是中諸比丘應一處和合
説波羅提木叉作諸羯磨是中諸比丘不應
別布薩別羯磨若別布薩別羯磨一切諸比
丘得罪問説戒人在地諸比丘在高上得
名布薩不答不得説戒人在高上諸比丘在
地得名布薩不答不得説戒人在界内諸
比丘在界外得名布薩不答不得説戒人
在界外諸比丘在界内得名布薩不答不得
若説戒人諸比丘倶在界内若坐若立得
名布薩問若諸比丘夜垂過諸比丘憶念今
日布薩諸比丘當説波羅提木叉不答不應
説若説波羅提木叉竟諸比丘不成布薩
問若比丘受他清淨已出界得何罪答得突
吉羅問誰應教授比丘尼答舊比丘問若
衆僧壞爲二部比丘尼應從何部教授答
隨説如法者若無説如法者闥利吒比丘
應出界外教授比丘尼問若諸比丘捨界不
離衣界亦捨不答亦捨若捨不離衣界
大界亦捨不答不捨問若先界不捨更得
結界若大若小不答不得問若諸比丘布薩
時説戒序及四波羅夷乃至七滅諍法一
切僧得名説波羅提木叉布薩不答言得
問如佛所言有一住處布薩説戒時諸
比丘非法別衆非法和合衆如法別衆如
法和合衆世尊云何非法別衆説戒答言
諸比丘別爲二部不如法説戒所應説事
不説誰應説而不説乃至所應説而不説
是名非法別衆説波羅提木叉云何非法和
合衆説波羅提木叉答諸比丘一心和合不
如法説戒所應説事不説誰應説而不説
乃至所應説而不説是名非法和合衆説波
羅提木叉云何如法別衆説波羅提木叉答
諸比丘別爲二部如法説戒所應説事而説
誰應説而説乃至所應説而説是名如法
別衆説戒云何如法和合衆説波羅提木叉
諸比丘和合一處如法説戒所應説事而説
誰應説而説乃至所應説而説是名如法
和合衆説波羅提木叉問如佛言一住處
諸比丘小不了如羺羊云何小不了如羺羊
答若比丘不知布薩不知布薩羯磨不知
説波羅提木叉不知會坐是問頗比丘僧
事未訖從坐起去不得波夜提耶答有
若大小行若不離聞處問如佛言宿受欲
人不應共布薩説戒除僧未起云何名僧
未起答乃至四人坐未起云何名起乃至
減四人問若狂人足數説戒得名説戒不
答不得若散亂心人病壞心人足數説戒得
名説戒不答不得若衆僧未與癡比丘作癡
羯磨不應離是比丘説波羅提木叉若作
癡羯磨已是比丘若在若不在諸比丘隨意
布薩説波羅提木叉作諸羯磨問諸比丘在
地足數人在高上説戒得名説戒不答
不得諸比丘在高上足數人在地説戒得
名説戒不答不得諸比丘在界内足數人
在界外説戒得名説戒不答不得諸比
丘在界外足數人在界内得名説戒不答
不得諸比丘足數人倶在界内若坐若立説
波羅提木叉得名説波羅提木叉問若唖人
足數説戒得名説戒不答不得若聾人
唖聾人足數説戒得名説戒不答不得
問受法比丘與不受法比丘説戒得名説戒
不答不得不受法比丘與受法比丘説戒
得名説戒不答不得問受法比丘以不受
法比丘足數説戒得名説戒不答不得
不受法比丘以受法比丘足數説戒得名
説戒不答不得問頗比丘一界内四處
一時説戒得名説戒不得罪耶答有展轉
與欲清淨是問頗一比丘與四處説戒得
名説戒不得罪耶答有若以床榻材木連
接四界若坐若立説戒是問頗一比丘足
數四住處説戒得名説戒不得罪耶答有
若床榻材木連接四界若坐若立足數得
説波羅提木叉布薩
法竟
問自恣法
優波離問頗比丘十日未至自恣得名自
恣不得罪耶答有比丘若二若三若四促
作布薩出界去彼間自恣無罪問頗比丘
未至後自恣而自恣不得罪耶答有若比
丘後安居受七日出界去彼間自恣彼間
比丘少隨是客比丘自恣無罪問自恣人
在地諸比丘在高上得名自恣耶答不得
自恣人在高上諸比丘在地得名自恣耶
答不得自恣人在界内諸比丘在界外得
名自恣不答不得自恣人在界外諸比丘
在界内得名自恣不答不得自恣人諸比
丘倶在界内若坐若立得名自恣諸比丘
在地足數人在高上自恣得名自恣不答
不得諸比丘在高上足數人在地自恣得
名自恣不答不得諸比丘在界内足數人
在界外自恣得名自恣不答不得諸比丘
在界外足數人在界内自恣得名自恣不
答不得諸比丘足數人倶在界内若坐若立
得名自恣問諸比丘遮唖比丘自恣得遮
不答不應遮諸比丘遮聾人自恣得遮不
答不應遮諸比丘遮唖聾人自恣得遮不
答不得遮問唖人遮諸比丘自恣得遮不
答不應遮若聾人遮諸比丘自恣得遮不
答不應遮若唖聾人遮諸比丘自恣得遮不
答不應遮問如佛言自恣時不應去有比
丘有住處有比丘無住處有比丘有住處無
住處頗有比丘自恣時至彼三處不得罪
耶答有安居比丘聞彼比丘欲來鬪亂破
此比丘自恣爾時安居比丘作是念我不欲
聞是鬪亂事故至彼有比丘有住處有比丘
無住處有比丘有住處無住處去無罪有病
比丘遮不病比丘自恣僧應語是病比丘
汝自病莫遮無病比丘自恣何以故病人
少安隱故有不病比丘遮病比丘自恣僧
應語無病人莫遮病比丘自恣何以故病
人少安隱故有病比丘遣使遮不病比丘自
恣僧應語是使長老汝莫受病人語遮
不病比丘自恣何以故病人少安隱故是
使到病人邊語長老僧約勅汝病莫遮
不病比丘自恣何以故病人少安隱故病
人言爲遮是病比丘得突吉羅是使受
病比丘語遮不病比丘自恣是使得突吉羅
不病比丘遣使遮病比丘自恣僧應語是
使長老汝莫受不病比丘語遮病比丘自恣
何以故病人少安隱故是使到不病比丘邊
言僧約勅汝莫遮病比丘自恣何以故
病人少安隱故若不病比丘言爲遮得突吉
羅若使比丘受不病比丘語遮病比丘自
恣是使得突吉羅問如佛言有一住
處自恣時識事不識人何者是事何者是人
答事名罪罪因縁起得罪者名爲人問
如佛説比丘若得清淨共住同見比丘是中
云何名同見答諸比丘若見波羅夷罪如所
見説若見僧伽婆尸沙罪如所見説若見
波逸提罪波羅提提舍尼突吉羅罪如所
見説是名同見問若比丘遮他比丘自恣彼
轉根遮比丘尼自恣成遮比丘遮比丘自
恣自轉根比丘尼所不成遮比丘尼遮比
丘尼自恣彼轉根比丘尼所不成遮比丘
尼遮比丘尼自恣此自轉根比丘所成遮
問受法比丘與不受法比丘共自恣得名
自恣不答不得不受法比丘與受法比丘
共自恣得名自恣不答不得受法比丘以
不受法比丘足數得自恣不答不得不受
法比丘以受法比丘足數得自恣不答不
得唖人足數共自恣得自恣不答不得聾
人瘂聾人足數共自恣得名自恣不答不得
問頗有界内四處一時自恣得名自恣耶
答有轉展與欲得問頗有一比丘四住處
自恣得名自恣無罪耶答有若床榻材木
連接四界得問頗有一比丘足四處數自
恣得名自恣耶答有若床榻材木連接四界
得自恣
法竟
問安居法
問若比丘安居己心生疑悔我得安居不耶
是人得名安居不答言得是人應與安居衣
不答言應與問若優婆夷欲出家遣使到
比丘所言大徳來我欲出家是比丘破安
居去應去不答得去問比丘尼安居中
應與憶念比尼不癡比尼遣使到比丘所
言大徳來今僧與我憶念比尼不癡毘尼
是比丘應破安居去不答得去若是比丘中
道聞是比丘尼命終若反戒若入外道若
八難中一一難起應去不答不應去若去
得何罪答得突吉羅問諸比丘夏三月未竟
擯比丘是人應擯不答應擯應與安居衣
分不答言不應與若比丘自恣七日在
受宿出界去無罪若六日五日四日三日二
日一日在受宿出界去無罪問安居比丘
有幾自誓答有五鉢自誓衣自誓時自誓
安居自誓語自誓問頗比丘在彼房衣亦
在彼房名破安居亦名離衣宿亦名壞自
誓得罪耶答言有若比丘後安居獨入房
若置三衣著床榻上若衣架上不受七日
法飛在上住至於地了是名破安居亦名
離衣宿亦名違自誓得罪問諸比丘衆多
住處共一界内安居自恣竟捨是大界各
以寺牆壁作界是中檀越施安居衆僧現前
可分物是物應屬誰答雖離大界應屬本
大界内安居衆僧云何應分次第等分第
四分與沙彌問頗有一比丘四住處安居
亦名安居不答若床榻材木連接四界是
中安居得名安居又問是比丘何處應與
安居施物答四處一切合與一分問若比丘
虚空中受安居得名安居不答不得一切
虚空無界故一切僧事諸羯磨不成問若比
丘船𥱼筏上安居得名安居不答若是船𥱼
筏上水下水不得若繋在柱若樹若橛若
石沈不移得安居是比丘何處應與安居
衣物分答即隨船𥱼筏上所得問若比丘
不受前安居不受後安居名爲何人答是
破安居無所得人
問藥法
優波離問佛若以酥油著酒中可飮不答
比丘若病得飮不病不得飮即日受時藥
時分藥七日藥盡形壽藥共和合一處中前
應服時藥力故過中不應服即日受時分
藥七日藥盡形藥共合一處時分應服時
分藥力故過時分不應服即日受七日藥盡
形藥共合一處七日應服七日藥力故過
七日不應服盡形藥隨意應服即日受時藥
不淨即日受時分藥七日藥盡形藥共合
一處不應服即日受時分藥不淨即日受
七日藥盡形藥共合一處不應服即日受七
日藥不淨即日受盡形藥共合一處不應
服盡形藥應盡形服問時藥時分藥七日
藥盡形藥是諸藥擧殘宿得服不答不
得又問若比丘先自取後從淨者邊受可
服不答不得又問是諸藥手受口受無
病應服不答不應服問手受口受病人
得服不答應服問若火在淨地淨者在不
淨地以火作淨得淨不答得淨可食不
答不得食若火在不淨地淨者在不淨地
以火作淨得淨不答得淨可食不答不可
食若火在不淨地淨者在淨地以火作淨
得淨不答得淨可食不答不得食問若火
在淨地淨者在不淨地以火作淨得淨不
答得淨可食不答不得食是中立以炎作
淨得淨不答得淨可食不答不得食是
中立以斷炎作淨得淨不答得淨可食不
答不得食是中立以炭作淨得淨不答得
淨可食不答不得食是中立以灰火作淨
得淨不答得淨可食不答不得食是中立
以熱灰作淨得淨不答得淨可食不答不
得食問若火在淨地淨者在高上以火作
淨得淨不答得淨可食不答不得食是
中立以炎火擲作淨得淨不答得淨可食
不答得食是中立以炎作淨得淨不答得
淨可食不答不可食是中立以斷炎作淨
得淨不答得淨可食不答可食是中立以
灰炭作淨得淨不答得淨可食不答不
得食是中立以熱灰灑作淨得淨不答得
淨可食不答得食問若火在不淨地淨
者在淨地是中立以炎作淨得淨不答得
淨可食不答不得食是中立以斷炎作淨
得淨不答得淨可食不答得食是中立以
炭作淨得淨不答得淨可食不答不得
食是中立以灰炭作淨得淨不答得淨可
食不答不得食問若火在不淨地淨者
在高上以火作淨得淨不答得淨可食不
答不得食是中立以炎火擲作淨得淨不
答得淨可食不答得食是中立以炎作淨
得淨不答得淨可食不答不得食是中
立以斷炎作淨得淨不答得淨可食不答
可食是中立以灰炭作淨得淨不答得淨
可食不答不得食是中立以熱灰灑作淨
得淨不答得淨可食不答得食問火在淨
地三碣在不淨地是中煮食可食不答不
可食問若一碣在淨地二碣在不淨地是
中煮食可食不答不可食若二碣在淨地
一碣在不淨地是中煮食得食不答不得食
若火在不淨地三碣在淨地是中煮食得
食不答以斷炎煮得食問若比丘自以火以
刀以爪作淨得淨不答得淨得食不答除
火淨餘殘得食若比丘以火作淨自不應
食餘比丘亦不應食問誰於鬼村得波逸
提答若作淨者是淨地羯磨佛在時捨問果
在不淨地淨者在淨地若以火刀爪作淨
得淨不答得淨可食不答不可食若果在
淨地淨者在不淨地若以火刀爪作淨得
淨不答得淨可食不答不可食問若以酥
油著酒中煮可飮不答若離酒勢得飮
問象乳酪酥可飮不答可飮問八種漿
非時可飮不答若無酒氣味無食清淨可飮
問天食過中可食不答可食問應七日受不
答可受
問衣法
問擯人應羯磨分衣不答不得擯人云何分
衣答自受分展轉分墮籌分問頗比丘從
非親里居士居士婦乞衣不得尼薩耆波逸
提耶答除別房衣白衣家中施衣安居衣從
餘非親里出家乞得突吉羅問爲一人故送
衣四人同意故取應取不答不應取若爲
四人故送衣一人同意取可取不答可取
問衣價應取不答不應取問若轉是價作
衣鉢等餘淨物可取不答可取問頗比
丘施僧衣還自取大得福無罪耶答有
若一比丘獨一處住是中施僧衣餘比丘不
來還自取用大得福無罪若比丘語餘比
丘施僧物語已命終是施物僧應用羯磨
分不答不應問當云何分答以自受分
展轉分墮籌分何以故物非現前僧物故
問安居比丘滅擯應與安居衣分不答不應
問聾比丘云何名得衣答若見與衣我亦應
得盲比丘云何名得衣答著手中若著膝
上心念我得是衣問與學沙彌云何應與
衣分答與大比丘等分分分衣
法竟
問上第五誦中八法初迦絺那衣法第一
優波離問佛無歳比丘受作迦絺那衣得名
受衣不答言不得問與學沙彌受作迦絺
那衣得名受不答不得問擯人受作迦絺
那衣得名受不答不得問犯僧殘別住
人受作迦絺那衣得名受不答不得問
比丘如法應量作衣受作迦絺那衣得受
不答得受問若比丘如法應量作納衣得
受作迦絺那衣不答得受問受迦絺那衣
得幾種利答得九種利得至十夜六夜一
夜無有五因縁留僧伽梨無有五因縁留
雨浴衣數數食別衆食二時不白得入聚落
問諸比丘衆多僧坊共結一界内安居得安
居不答得名安居諸比丘應住何僧坊答
隨意住應何處自恣答隨意自恣何處名
安居竟答隨意處至地了是問何處應與安
居衣物答隨自恣處與又隨安居日多處應
與問諸比丘多僧坊共一界内安居諸
比丘自恣竟受迦絺那衣是諸比丘皆得
受不答得受問諸比丘衆多僧坊共一界
内安居是諸比丘受自恣竟受迦絺那衣
受已捨是大界是諸比丘皆名受迦絺那衣
不答皆得問諸比丘衆多僧坊共一界内
安居自恣自恣竟受迦絺那衣受已捨是
大界捨已捨迦絺那衣一切比丘皆名捨
迦絺那衣不答隨捨者捨不捨者不捨問
諸比丘安居竟衆多僧坊共結一界受迦絺
那衣是諸比丘皆得名受迦絺那衣不答
一切比丘得名受迦絺那衣又問諸比丘安
居竟衆多僧坊共結一界受迦絺那衣受
迦絺那衣已捨是大界是諸比丘皆名受迦
絺那衣不答一切比丘皆得受迦絺那衣問
諸比丘安居竟衆多僧坊共結一界受迦絺
那衣受已捨是大界捨已捨迦絺那衣一
切比丘皆名捨迦絺那衣耶答捨者捨不
捨者不捨問頗比丘受檀越請食前食後
到餘家不得波逸提耶答有若是請處
在巷陌市肆邊問諸比丘四邊僧坊若八若
九若十若過共結一界安居是諸比丘皆得
安居不答皆得何處應住答隨意應何處
受自恣答隨意何處名安居竟答隨意處
至地了是何處應與安居衣物答隨自恣
處應與又隨安居日多處問諸比丘四邊
僧坊若八若九若十若過共結一界安居
諸比丘自恣竟受迦絺那衣是諸比丘皆得
名受不答得受問諸比丘四邊僧坊若八
若九若十若過共結一界安居是諸比丘自
恣竟受迦絺那衣已捨是大界是諸比丘
皆得名受迦絺那衣耶答皆得問諸比丘四
邊僧坊若八若九若十若過共結一界安居
自恣自恣竟受迦絺那衣受已捨是大界
捨已捨迦絺那衣一切比丘皆名捨迦絺那
衣耶答隨捨者捨不捨者不捨問諸比丘
安居竟四邊僧坊若八若九若十若過共
結一界受迦絺那衣是諸比丘皆名得受迦
絺那衣耶答一切比丘皆得名受迦絺那衣
又問諸比丘安居竟四邊僧坊若八若九若
十若過共結一界受迦絺那衣受已捨是
大界是諸比丘皆名受迦絺那衣耶答一
切比丘皆得名受迦絺那衣問諸比丘安居
竟四邊僧坊若八若九若十若過共結一界
受迦絺那衣受已捨是大界捨已捨迦絺
那衣一切比丘皆名捨迦絺那衣耶答捨者
捨不捨者不捨問諸比丘受迦絺那衣官
作閏月何時捨迦絺那衣答隨安居日數
問諸比丘受迦絺那衣已作十四日客比丘
來作十五日若舊比丘隨客比丘是日作布
薩若是日得布施物應屬誰答一切云
何應分答等分第四分與沙彌問若舊比
丘受迦絺那衣已出界客比丘來捨迦絺那
衣是日得施物應屬誰答或屬安居比丘或
屬現前比丘何者屬安居比丘何者屬現前
比丘若夏末月得屬安居比丘餘者屬現前
比丘問受迦絺那衣衆僧壞爲二部一切
衆得名受迦絺那衣耶答一切得受問受
迦絺那衣已僧壞爲二部一部捨迦絺那衣
是迦絺那衣得名捨不答如法者捨得名捨
不如法者捨不得名捨問不淨衣受作迦
絺那衣得名受不答不得問後安居人得
受迦絺那衣不答不得問頗有受迦絺那衣
住處得施物但此一處自恣比丘得分耶答
有若諸比丘夏末月受迦絺那衣即夏末
月捨是中得施物是問如佛言乃至在聞
處亦名捨迦絺那衣云何是聞處答若比
丘受迦絺那衣在界外聞僧捨迦絺那衣聲
得名捨迦絺那衣迦絺那衣法竟
問拘舍彌法第二
問若僧衆壞爲二部諸比丘尼受半月教授
法應從何部受答從説如法者受若無説
如法者闥頼吒比丘應出界外教授問拘舍
彌比丘毘耶離比丘捨界得名捨不答不得
問毘耶離比丘拘舍彌比丘捨界得名捨不
答得捨問倶舍彌比丘布薩處二部共合
一處闥頼吒云何布薩答應出界作布薩
問是中檀越來捉上座手言布施衆僧是
施物應屬誰答隨何部作上座是物應屬一
部若檀越捉第一上座第二上座手言是物
施僧是物應屬誰答若二上座是一部上座
應屬一部若二上座各是一部應屬二部云
何應分答次第等分第四分與沙彌問若
衆僧欲壞知法者次第敷獨坐床中間各
留一床處是中坐應作僧羯磨亦應教授比
丘尼是中云何名成法答若二部隨順闥
頼吒比丘共和合是倶舍彌法竟
問瞻波法第三
問若睡眠比丘衆僧擯得名擯不答若聞白
已睡眠得名擯問若衆僧睡眠擯一比丘是
比丘得名擯不答若衆僧聞白已睡眠得名
擯問若亂語憒鬧時擯比丘得名擯不答
乃至四比丘聞白聲得名擯問賊住比丘擯
比丘不共住人種種不共住人別住比丘狂
人散亂心人病壞心人足數擯比丘得名
擯不答不得若癡比丘未作癡羯磨諸
比丘不得離作布薩及諸羯磨若作癡羯磨
已若來不來諸比丘隨意作布薩及諸羯
磨問頗比丘衆僧事未訖從坐處起不得波
逸提耶答有若大小行若不離聞處是問
如佛言比丘不現前不應作羯磨若作
諸比丘得罪頗有比丘不現前作羯磨不
得罪耶答有諸比丘尼爲比丘不現前與
作不禮拜不共語不問訊不供養羯磨是問
如佛言不自首不應作羯磨頗有不自首得
作羯磨耶答有若比丘不自首比丘尼僧
得作不禮拜不共語不問訊不供養羯磨諸
比丘在地有事人在高上得作羯磨不答
不得諸比丘在高上有事人在地得作羯
磨不答不得諸比丘在界内有事人在界
外得作羯磨不答不得諸比丘在界外
有事人在界内得作羯磨不答不得諸比
丘有事人倶在界内若坐若立得作羯磨
問受法比丘與不受法比丘作羯磨得羯
磨不答不得不受法比丘與受法比丘作
羯磨得羯磨不答不得受法比丘以不受
法比丘足數作羯磨得羯磨不答不得不
受法比丘以受法比丘足數作羯磨得羯
磨不答不得問頗有界内一時四處作羯
磨不得罪耶答有四處展轉與欲得問頗
一比丘於四住處中作羯磨不得罪耶答
有若床榻材木連接四界得問頗一足數




比丘足四住處作羯磨不得罪耶答有若
床榻材木連接四界若坐若立得瞻波法竟
問般茶盧伽法第四
優波離問佛諸比丘作滅羯磨擯一比丘諸
比丘還捨是羯磨得名捨不答言得捨諸比
丘得罪諸比丘在地被擯比丘在高上得解
擯不答不得諸比丘在高上被擯比丘在
地得解擯不答不得諸比丘在界内被擯人
在界外得解擯不答不得諸比丘在界外被
擯人在界内得解擯不答不得若諸比丘被
擯人倶在界内若坐若立得解擯諸比丘得
罪問比丘無比丘住處住得僧伽婆尸沙罪
不得發露名覆藏罪不答不名覆藏問若比
丘得僧伽婆尸沙罪竟日與比丘共住不發
露出界至地了得覆藏罪耶答不名覆藏問
若比丘得僧伽婆尸沙罪與賊住比丘諸擯
比丘別住比丘不共住人種種不共住人狂
人散亂心人病壞心人共住不向説得名覆
藏不答不得問若比丘與唖人共住不向唖
人説名覆藏不答不名覆藏不能語故若與
聾人共住不向説得名覆藏不答不得不聞
語故若與唖聾人共住不向説得名覆藏不
答不得不解不聞語故若與邊地人共住不
向説得名覆藏不答不得不解語故若比
丘向比丘尼説名發露不答不名發露若
向式叉摩尼沙彌沙彌尼優婆塞優婆夷説
得名發露不答不得名發露問若比丘語餘
比丘言若作如是如是罪得何等罪云何
治不自説己作得名發露不答不名發露
問若比丘隨覆藏罪不別住不行摩那埵諸
比丘但與作出罪羯磨得名出罪不答得名
出罪諸比丘得罪問若比丘隨覆藏罪作
別住不行摩那埵諸比丘但與作出罪羯磨
得名出罪不答得名出罪諸比丘得罪問
若比丘隨覆藏罪作別住行摩那埵諸比丘
與出罪羯磨得出罪不答得名出罪諸比
丘無罪問若比丘覆藏罪六夜行摩那埵
諸比丘與作出罪羯磨得名出罪不答得名
出罪諸比丘得罪問若比丘不覆藏罪衆
僧中六夜行摩那埵諸比丘與作出罪羯磨
得名出罪不答得名出罪諸比丘無罪問
諸比丘在地有罪比丘在高上得名出罪不
答不得諸比丘在高上有罪比丘在地得
名出罪不答不得諸比丘在界内有罪比丘
在界外得名出罪不答不得諸比丘在界
外有罪比丘在界内得名出罪不答不得
若諸比丘與有罪比丘倶在界内若坐若立
得名出罪不答得般茶盧伽法竟
十誦律卷第五十四

十誦律卷第五十五第九誦之四
　後秦北印度三藏弗若多羅譯　
問順行法第五
優波離問佛頗有比丘即是別住人即是
別住竟人即是行摩那埵人即是行摩那埵
竟人耶答有若比丘出精得僧伽婆尸沙
罪是罪不覆藏是人從僧乞六夜行摩那埵
僧與此比丘六夜摩那埵是比丘六夜行摩
那埵時爾所日已行竟更作出精得僧伽
婆尸沙罪是第二罪亦不覆藏是比丘復從
僧乞六夜行摩那埵僧復與此比丘六夜摩
那埵是人行六夜摩那埵時爾所日已行竟
更故出精得僧伽婆尸沙罪是罪覆藏是
比丘隨覆藏日從僧乞別住是比丘隨覆藏
日行別住時爾所日已行竟更故出精得
僧伽婆尸沙罪是第二罪亦覆藏二罪覆
藏一罪一夜覆藏一罪二夜覆藏是比丘
過一夜以一罪故名別住人以一罪故名
別住竟人以一罪故名行摩那埵人以一
罪故名行摩那埵竟人問如佛説別住人
不得與別住人有住處不得同一覆無住處
不得同一覆有僧房無僧房處頗有別住
人得與別住人有住處無住處同一覆於
僧坊若無僧坊不得罪耶答有若本外
道是問頗有人無罪亦名別住耶答有若
本是外道問頗有比丘得僧伽婆尸沙罪
不隨覆藏日不從僧乞別住衆僧亦不與是
人隨覆藏日別住是人不從僧乞六夜摩那
埵僧亦不與是人六夜摩那埵是人不從
僧乞出罪僧亦不與是人出罪是人亦名淨
不答有若是比丘轉根作比丘尼是問頗
比丘尼得僧伽婆尸沙罪不從二衆乞半月
摩那埵二衆亦不與半月摩那埵不從二衆
乞出罪羯磨二衆亦不與出罪羯磨亦名淨
不答有若比丘尼轉根作比丘是也問
出罪人在地餘比丘在高上與出罪得名出
罪不答不名出罪出罪人在高上餘比丘
在地與出罪得名出罪不答不名出罪出
罪人在界内諸比丘在界外與出罪得名出
罪不答不名出罪出罪人在界外諸比丘
在界内與出罪得名出罪不答不名出罪
出罪人諸比丘倶在界内若坐若立得名出
罪不答得名出罪問別住人與別住人有
住處不得同一覆無住處不得同一覆別住
人與行別住竟人與行摩那埵人別住人與
行摩那埵竟人別住人與不共住人若有住
處不得同一覆無住處不得同一覆別住人
清淨比丘有住處不應同一覆無住處亦不
應同一覆別住人別住竟人別住人摩那埵
人別住人摩那埵竟人別住人不共住人
有住處不得同一覆無住處不得同一覆若
別住人出界去若能得有比丘住處可去若
不去失是行若言我不能行別住法摩那
埵法是人白僧言我不能行衆僧應置
問應置幾日答應置二十五日問頗有人無
罪亦從僧乞別住衆僧與名爲善與耶
答本外道是問頗有不受具戒人得僧伽婆
尸沙罪隨覆藏日從僧乞別住僧與是人
隨覆藏別住名爲善與耶從衆僧乞六夜
摩那埵衆僧若與摩那埵亦名善與耶從
僧乞出罪羯磨僧與出罪羯磨亦名善與耶
答與學沙彌是也順行法竟
問遮法第六
優波離問佛頗得宿聽出他過耶答不得又
問以宿聽得遮波羅提木叉得遮自恣得
遮教化比丘尼耶答不得問在地住人得
與高上人作覆鉢不答不得高上人得與地
人作覆鉢不答不得界内與界外人作覆鉢
不答不得界外與界内人作覆鉢不答不
得若與作覆鉢人倶在界内若坐若立得作
覆鉢問諸比丘在地足數人在高上作覆
鉢得不答不得諸比丘在高上足數人在
地作覆鉢得不答不得諸比丘在界内
足數人在界外作覆鉢得不答不得諸比
丘在界外足數人在界内作覆鉢得不答
不得若諸比丘足數人倶在界内若坐若立
得作覆鉢諸比丘在地與高上人作仰鉢
得不答不得諸比丘在高上與在地人作
仰鉢得不答不得諸比丘在界内與界外
人作仰鉢得不答不得諸比丘在界外與
界内人作仰鉢得不答不得諸比丘與作仰
鉢人倶在界内若坐若立得作仰鉢諸比
丘在地足數人在高上作仰鉢得不答不
得諸比丘在高上足數人在地作仰鉢得
不答不得諸比丘在界内足數人在界外
作仰鉢得不答不得諸比丘在界外足數
人在界内作仰鉢得不答不得諸比丘足
數人倶在界内若坐若立得作仰鉢問如
佛所説不得以宿聽出他過頗比丘宿聽出
他過無罪耶答有若受自恣時得餘時不
得問應從何處求聽答應從衆僧中問何
處應與聽答衆僧中問何處應遮波羅提
木叉答衆僧中問何處應遮自恣答衆僧
中問何處如法自言答衆僧中問何處如
法斷事答衆僧中問諸比丘遮唖人波羅提
木叉得名遮不答不得問遮聾人唖聾人狂
人散亂心人病壞心人波羅提木叉得名遮
不答不得問若諸比丘以唖人足數遮波
羅提木叉得名遮不答不得問若以聾人
唖聾人狂人散亂心人病壞心人足數遮波
羅提木叉得名遮不答不得問受法比丘
遮不受法比丘波羅提木叉得名遮不答不
得問不受法比丘遮受法比丘波羅提木叉
得名遮不答不得問受法比丘以不受法
比丘足數遮波羅提木叉得名遮不答不
得問不受法比丘以受法比丘足數遮波
羅提木叉得名遮不答不得問頗有一比
丘遮四住處波羅提木叉得名遮不答有
若床榻材木連接四界得名遮問頗有一足
數人足四處遮波羅提木叉得名遮不答
有若床榻材木連接四界得名遮遮法竟
問臥具法第七
優波離問佛如佛所説受法人雖是長老
不名尊長説非法人雖是上座不名尊長
云何名尊長非尊長答受法比丘應禮敬不
受法比丘不受法比丘不應禮敬受法比丘
是名尊長非尊長問如佛所説此間安居
比丘不應彼處取臥具頗有比丘此間安
居彼處取臥具不得罪耶答有後安居若
阿練若比丘此間安居彼處取臥具欲來歳
安居無罪問如佛所説佛告舍利弗汝等
先籌量人後當分布取臥具云何名籌量人
答一一部清淨上座和合是名籌量人問沙
彌在僧坊應取臥具不答應取問一比丘獨
在僧坊應取臥具不答應取問若二比丘在
僧坊中住應取臥具不答應取問若三比
丘在僧坊中住應取臥具不答應取問若
四比丘在僧坊中住應唱分臥具不答應唱
分問頗一比丘四處住取臥具耶答有
若床榻材木連接四界得取臥具問頗有
比丘不現前與臥具不答言或與或不與
誰應與知當來誰不應與知當不來不囑者
不與若囑者一切臥具應與一切作事令代
作臥具法竟
問滅事法第八
優波離問佛頗有以一事多覓法滅得名滅
不得罪耶答有唱分臥具事是也問如
佛所説二因縁故破僧一唱説二取籌是
中若賊住比丘唱説行籌得名破僧不答
不名破僧問若狂人散亂心人病壞心人唱
説行籌得名破僧不答不名破僧
問雜事初
優波離問佛如佛所説邊地人持律第五得
受具戒頗有十人但取五人得名受具戒不
答得名受具戒與受具戒者得罪問聾人云
何名得布施答若眼見若盲人若著手中若
著膝上心生念我得是物問若坐臥具上
若織若畫作女人像若半有半無得坐臥不
答不得不犯者若多壞若敷尼師壇坐問
捉牸牛尾得渡河不答不得問除牸牛若
捉餘畜生尾得渡河不答若捉師子虎狼象
特牛驢馬尾者得捉渡河問受石蜜漿擧
宿經七日糝雜得服不答若雜餘糝不得
問不淨藥草著油中煮得服不答不得若
病人塗身手足灌鼻無罪問若以不淨脂煮
鹽得食不答病人若燒得服問比丘以火
刀爪淨果得食不答不得問若果樹在淨
地枝在不淨地果墮是中可食不答不可
食若果樹在不淨地枝在淨地果墮是中
可食不答可食佛語諸比丘從今日不聽
汝作淨地羯磨若作得突吉羅從是語已捨
是事也
問諸大小槃團槃机案上得食不答不得
食問人乳得飮不答不得若病以洗瘡塗
眼得問人肉得食不答不得若食得偸蘭
遮問故爲殺畜生肉可食不答不得食若
食得突吉羅不淨鳥獸肉不應食若食突
吉羅𪈏肉不應食若食突吉羅鵄鷲鳥等
肉不應食若食突吉羅蝦蟆肉不應食若
食得突吉羅水蛭不應食若食得突吉羅
即日受時藥時分藥七日藥盡形藥共合一
處中前應服時藥力故過中不應服即日
受時分藥七日藥盡形藥共合一處時分
應服時分藥力故過時分不應服即日受
七日藥盡形藥共合一處七日應服七日藥
力故過七日不應服盡形藥隨意應服昨
日受時藥不淨即日受時分藥七日藥盡形
藥共合一處不應服昨日受時分藥不淨
即日受七日藥盡形藥共合一處不應服昨
日受七日藥不淨即日受盡形藥共合一處
不應服盡形藥盡形應服問頗有從一物邊
作時藥時分藥七日藥盡形藥答有甘蔗
是時藥清汁是時分藥作石蜜是七日藥
燒作灰是盡形藥酪是時藥清汁如水是
時分藥作酥是七日藥燒作灰是盡形藥
胡麻是時藥壓作油是七日藥燒作灰是
盡形藥肉是時藥煮取脂是七日藥燒作
灰是盡形藥問時藥時分七日盡形藥是
諸藥擧殘宿得服不答不得問若比丘先
自取後從淨人邊受可服不答不得問
是藥手受口受無病應服不答不得問若
手受口受病比丘得服不答得服問八種
漿非時可飮不答若無酒氣味清淨得服問
得從狂人取衣不答或可取或不可取若知
有父母兄弟居家與可取若知無父母兄弟
非居家中與不可取問狂人何時應受衣
答還得本心時有一比丘獨一處住是中檀
越施僧現前可分物是比丘應心念口言是
衣物爲此住處現前僧可分是衣物今屬我
我應受自用若能作是語得名羯磨若餘
比丘來從索不應與若不作是語是物不
應取若取得突吉羅亦應共餘比丘分若
不如是作出界外得突吉羅問若賢者責罰
兒是兒持物與比丘可取不答不可取
問自恣竟先檀越施僧衣作是言是物施是
間安居僧是時非夏末月諸比丘亦不受迦
絺那衣是衣應屬誰答雖非夏末月諸比丘
亦不受迦絺那衣是衣應屬此間安居竟僧
應分問諸檀越持衣施作是言是衣施是
間現前僧是時夏末月諸比丘受迦絺那衣
是衣應屬誰答雖是夏末月雖受迦絺那衣
是衣應是一住處現前僧應分問檀越持衣
施作是言是衣施此住處去年乃至十歳安
居僧是安居時非夏末月不受迦絺那衣
是衣應屬誰答雖非夏末月不受迦絺那衣
是衣但去年乃至十年此處安居僧應分
問檀越持衣入僧坊作是言是衣施此住處
將來一年二年乃至十年是中安居僧爾時
是夏末月受迦絺那衣是衣應屬誰答
雖是夏末月受迦絺那衣是衣應來一年乃
至十年此間安居僧分問勸化主爲僧事出
界去誰當與安居衣分答隨所爲出界處應
與又隨所住日多處應與問破安居比丘
應與衣分不答或應與或不應與何者應與
若知前安居若後安居應與若多住應與
若半住應與何者不應與若知不前安居
若知不後安居若住日少是問看病人爲
病人故出界去病人命終應與看病人衣分
不答或應與或不應與與者實爲病
人故出應與若餘事故出不應與問云何
名看病人答若能看視療治病人乃至若死
若差與隨病藥隨病食具足供給親近益利
使離諸衰損所作無闕是名看病人問若白
衣作看病人應與看病人物分不答不應與
問若比丘尼作看病人應與看病人物不答
不應與若是看病比丘餘處安居應與看病
人物不答應與問若看病人後安居病比
丘前安居應與看病人物不答應與問若
沙彌作看病人應與看病人物不答應與
云何與答大比丘等與問與學沙彌齊何作
淨施答隨所得時作淨施問錢云何作淨施
答應言此是不淨物若淨當受問頗一比
丘四住處一時安居得名安居無罪耶答若
以床榻材木連接四界得名安居何處應與
安居衣分答應四處各與四分之一若比丘
雨浴衣若小受得突吉羅若覆瘡衣若小受
得突吉羅若比丘分盈長衣得突吉羅問
若比丘作三相一赤裸二著角鵄翅衣三
著髮欽婆羅得何罪答得偸蘭遮問若比
丘除是三相更作餘相得何罪答得突吉
羅問如佛所説故衣不得受作迦絺那衣
若受不名受云何名故衣答以曾受作迦絺
那衣是名故衣又問如佛所説新衣應
受作迦絺那衣云何名新衣答若衣未曾受
作迦絺那衣是名新衣
佛告優波離令僧作迦絺那衣人應次第
作浣染割截簪綴連縫量度作迦絺那衣浣
時應生是心以是衣令僧受作迦絺那衣染
時割截時簪綴時連縫時量度時應生是心
以是衣令僧受作迦絺那衣若能生是六心
得名受作迦絺那衣若不生是六心不名受
作迦絺那衣又復作迦絺那衣人應生三心
以是衣令僧受作迦絺那衣以是衣今受作
迦絺那衣以是衣受作迦絺那衣竟若能
生是三心得名受作迦絺那衣若不生是三
心不得名受作迦絺那衣又復作迦絺那衣
應生二心得名受作迦絺那衣何等二心
是衣今受作迦絺那衣以是衣今受作迦絺
那衣竟若生是二心名受迦絺那衣若不
生是二心作迦絺那衣比丘皆得突吉羅問
若受擧宿衣受迦絺那衣不名受迦絺那衣
云何名擧宿衣答若長衣過十夜是若受不
淨衣不名受迦絺那衣云何是不淨衣答
得望衣是問如佛所説去來衣不得受作
迦絺那衣云何名去來衣答若衣覆死人
到塚間還取來是名去來衣問如佛所説
用淨衣受作迦絺那衣云何名淨衣答佛所
聽讃歎者是名淨衣問若未受迦絺那衣
僧壞爲二部何部應受迦絺那衣答如法部
應受若諸比丘受迦絺那衣竟僧壞爲二部
是諸比丘得名受迦絺那衣不答皆得名受
問若受迦絺那衣住處僧壞爲二部是二部
中有諸比丘捨迦絺那衣是名捨不答若
如法者捨得名爲捨
佛告優波離作迦絺那衣人若浣染割截簪
綴連縫二長一短時應生三心用是衣當令
受作迦絺那衣以是衣今受作迦絺那衣以
是衣今受作迦絺那衣竟若能生是三心得
名受作迦絺那衣若不生是三心不得名受
作迦絺那衣又復應生二心以是衣今受作
迦絺那衣以是衣今受作迦絺那衣竟若生
是二心得名受迦絺那衣若不生是二心
不得名受作迦絺那衣作迦絺那衣人得突
吉羅優波離問佛是衣有何義故名迦絺
那佛告優波離是衣名字爲迦絺那優波
離問佛何者是迦絺那衣答以是衣受迦
絺那問何者是迦絺那義答衣名迦絺那義
生九心故名受迦絺那八因縁故名捨迦絺
那問如佛所説是迦絺那衣住處名蔭覆
蔭覆義云何答迦絺那衣住處蔭覆僧得受
衣物等施問如佛所説得用急施衣令僧
受作迦絺那衣云何名急施衣答十日未至
自恣得衣物是名急施衣問如佛所説得
時衣令僧受作迦絺那衣云何名時衣答若
夏末月得衣物是名時衣佛告優波離五
比丘不得作迦絺那衣人何等五一無歳
二破安居三後安居四擯五別住是名爲
五佛言若減五人受迦絺那衣不得名受
迦絺那衣若四比丘第五白衣亦不名得
受若沙彌非比丘外道不見擯人不作
擯人不捨惡邪見擯人不共住人種種不
共住人自言我犯重罪人若先來白衣若
汚比丘尼人不能男人越濟人若殺父母
阿羅漢破僧惡心出佛身血人如是等作
第五人不名受迦絺那衣問頗有隨日受迦
絺那衣彼日捨不作羯磨不得罪耶答有
受迦絺那衣諸比丘作十四日客比丘來作
十五日若舊比丘隨客比丘即日作布薩捨
迦絺那衣無罪問云何得破僧罪答若人
非法知是非法邪見故壞僧如是得破僧罪
又非法謂是法邪見故壞僧得破僧罪又
非法中疑邪見故壞僧得破僧罪問所有
破僧皆是僧諍聲耶所有僧諍聲皆是破
僧耶答或有破僧無僧諍聲或有僧諍聲
非破僧或有破僧亦僧諍聲或非破僧
無僧諍聲問云何破僧無僧諍聲答若僧
壞爲二部未受十四破僧事是名破僧無僧
諍聲云何僧諍聲非破僧答若諸比丘執
是十四破僧事僧未作二部是名僧諍聲非
破僧云何破僧亦僧諍聲答若僧壞爲二部
受十四破僧事是名破僧亦僧諍聲云何非
破僧亦非僧諍聲答除上爾所事問所有破
僧皆是別離僧耶所有別離僧皆是破僧
耶答或有破僧非是別離或有別離非是
破僧或有破僧亦是別離或非破僧亦非別
離云何破僧非是別離答若僧破共一處住
是名破僧非是別離云何別離非是破僧答
若二衆別異住異地異界異施異衣是名別
離非是破僧云何破僧亦是別離答若衆僧
壞爲二部別異住異地異界異施異衣是名
破僧亦是別離云何非破僧亦非別離答除
上爾所事問所有破僧皆是僧別異耶有
僧別異皆是破僧耶答或有破僧非僧別
異或僧別異非是破僧或有破僧亦僧別
異或非破僧非僧別異云何破僧非僧別
異答若僧破未別異住未異地異界異施
異衣是名破僧非是別異云何別異非是破
僧答若僧不破別異住異地異界異施異衣
是名別異非是破僧云何破僧亦是別異答
若衆僧破爲二部別住異地異施異界異衣
是名破僧亦是別異云何非破僧亦非別異
答除上爾所事問若僧破爲二部若一部捨
界可得捨不答如法者捨得名捨問若衆
僧破比丘尼應作布薩不答應作布薩比
丘尼不同事故問若衆僧破闥頼吒比丘云
何應布薩答是闥頼吒比丘應出界作布
薩説戒問若衆僧破爲二部比丘尼應從
何部受半月教化答應從如法部受若無如
法闥頼吒比丘應出界教化問三擯比丘
一比丘隨順供給得何罪答是比丘得二
突吉羅一波夜提問擯比丘名爲獨名爲有
伴黨耶答一切擯比丘名爲獨無有伴黨問
比丘擯未決定應共住同事不答若共住同
事無罪問受法比丘得與不受法比丘作羯
磨不答不得不受法比丘得與受法比丘
作羯磨不答不得若有一擯比丘四比丘
隨順名破僧不答名破僧何以故衆僧
擯是人而四比丘隨順故問如佛所説
如是人不應作不見擯如是人若欲作不見
擯時得偸蘭遮何以故近破僧因縁故
云何名如是人答知是大徳人若多知多識
多聞大徳明解修妬路毘尼阿毘曇義是故
説名如是人不應與作不見擯若與作不
見擯者得偸蘭遮近破僧故問如佛所
説用可信比丘語應見罪云何名可信答
從可信語比丘邊聞亦自信是罪問如佛
所説若僧欲破應次第空一床處敷獨坐床
知法者應作諸羯磨及教化比丘尼是中云
何成法答若諸比丘共心悔知罪互相恭敬
禮拜問訊是問如佛所説若破一毛爲百
分當如是細求和合衆僧因縁莫求破僧因
縁問云何名細求答應求語言應求義趣
應分別籌量細求和合僧因縁莫求破僧因
縁若擯比丘心悔知罪恭敬禮拜衆僧諸
比丘將界外解擯得解擯不答得解擯諸比
丘得罪倶舍彌何時名破僧答若倶舍彌比
丘界内共一住處別作布薩及諸羯磨爾
時名破僧問倶舍彌誰名破衆僧答如法
比丘界内共住處別作布薩及諸羯磨者是
問若比丘尼僧破爲二部比丘尼來詣諸比
丘求教化諸比丘應與教化不答應與應
作是言諸姉善共和合問二因縁故名破
僧一唱説二者取籌若以餘因縁唱説取
籌名破僧不答不名破僧問若衆僧破爲
二部諸比丘尼來求教化應教化不答應
與教化何以故不欲令比丘尼僧破故問
毘耶離比丘受比丘尼求教化若倶舍彌比
丘爾時在界内毘耶離比丘云何作教化
答應出界教化問倶舍彌二部朋黨一布
薩處集闥頼吒比丘云何作布薩答應出
界作布薩説戒是檀越捉上座手布施衆
僧是施物應屬誰答隨何部作上座是物
應屬若檀越捉第一上座第二上座手言是
物施衆僧應屬誰答若第一上座第二上
座同一部應屬一部第一上座第二上座
各在一部應屬二部云何應分次第分第
四分與沙彌問毘耶離比丘就闥頼吒比丘
共作布薩説戒得名布薩説戒不答得顯
闥頼吒相故若闥頼吒比丘就毘耶離比丘
共作布薩説戒得名布薩説戒不答得布薩
説戒但失闥頼吒相故問倶舍彌比丘就
闥頼吒比丘布薩説戒得名布薩説戒不答
得顯闥頼吒相故闥頼吒比丘就倶舍彌比
丘共作布薩説戒得名布薩説戒不答得
布薩説戒但失闥頼吒相故如佛所説有
一住處諸比丘作羯磨非法別衆非法和
合衆似法別衆似法和合衆如法別衆如
法和合衆云何名非法別衆答應與苦切
羯磨與作不見擯羯磨僧不和合是名非
法別衆云何名非法和合衆答應與苦切
羯磨與作不見擯羯磨僧和合是名非法
和合衆云何名似法別衆答若作不見擯羯
磨時先唱説後白僧不和合是名似法別
衆云何似法和合衆答若作不見擯羯磨
時先唱説後白僧和合是名似法和合衆
云何名如法別衆答若應與作不見擯與作
不見擯羯磨僧不和合是名如法別衆云何
如法和合衆答若應與作不見擯與作不見
擯羯磨僧和合是名如法和合衆問若一
比丘擯一人一突吉羅一人擯二人二突
吉羅一人擯三人三突吉羅一人擯四人
四突吉羅二人擯二人二突吉羅二人擯
三人三突吉羅二人擯四人四突吉羅二
人擯一人一突吉羅三人擯三人三突吉
羅三人擯四人四突吉羅三人擯一人一
突吉羅三人擯二人二突吉羅問若四比
丘擯四比丘得何罪答得偸蘭遮罪以破
僧因縁故問一切衆僧睡眠爾時擯比丘
得擯不答若衆僧聞白已睡眠得擯問若
衆僧以餘因縁和合即擯比丘得名擯不
答曰得擯説羯磨者得罪問若減四比丘
擯人得名擯不答不得問若三比丘第四
若白衣沙彌非比丘外道不見擯不作
擯惡邪不除擯不共住種種不共住自
言犯重罪先來白衣汚比丘尼殺父母殺
阿羅漢破僧惡心出佛身血人作第四人
得擯人不答不得問如佛所説有一住處
諸比丘應作羯磨者彼不集一處應與欲而
不與現前比丘能遮者遮成遮云何應作
羯磨比丘答若應四衆作羯磨四比丘應作
若應五衆作羯磨者五比丘應作若十衆
應作羯磨者十比丘應作若應二十衆作羯
磨者二十比丘應作諸比丘清淨共住同
見是名應作羯磨比丘問若比丘睡眠諸
比丘作擯得擯不答若比丘聞白已睡眠得
名擯問若入定比丘諸比丘得擯不答若
是比丘聞白已入定得名擯問若衆僧破爲
二部互相擯得擯不答若如法者擯得名
擯問以闥頼吒比丘足數擯比丘得擯不
答得擯但失闥頼吒相問所有非法羯磨
是別衆羯磨耶所有別衆羯磨是非法羯磨
耶答或非法羯磨非別衆或別衆羯磨非
非法或非法羯磨亦是別衆或非非法羯
磨亦非別衆云何非法羯磨非別衆答所
有中作羯磨比丘和合一處應與欲者皆與
欲來現前比丘遮成遮而不遮若人不現
前不先説其事與作羯磨是名非法羯磨
非是別衆云何別衆羯磨非非法答所有中
作羯磨比丘不和合一處應與欲者不與欲
來現前比丘能遮者遮成遮若人現前先
説其事與作羯磨是別衆羯磨非非法云
何非法羯磨亦別衆答所有中作羯磨比丘
不和合一處應與欲者不與欲來現前比丘
能遮者遮成遮若人不現前不先説其事
與作羯磨是名非法羯磨亦別衆云何非非
法亦非別衆答所有中作羯磨比丘和合一
處應與欲者皆與欲來現前比丘遮成遮而
不遮若人現前先説其事與作羯磨是名
非非法亦非別衆問所有是法羯磨皆是和
合耶所有和合羯磨皆是有法耶答或是
有法羯磨非是和合或是和合羯磨非是
有法或有法羯磨亦是和合或非有法羯
磨亦非和合云何有法羯磨非是和合答
所有中作羯磨比丘不和合一處應與欲者
不與欲來現前比丘遮成遮而遮若人現
前先説其事乃作羯磨是名有法羯磨非是
和合云何和合非是有法羯磨答所有中作
羯磨比丘和合一處應與欲者皆與欲來現
前比丘遮成遮而不遮若人不現前不先説
其事與作羯磨是名和合非有法羯磨云何
有法羯磨亦和合答所有中作羯磨比丘和
合一處應與欲者皆與欲來現前比丘遮成
遮而不遮若人現前先説其事與作羯磨是
名有法羯磨亦和合云何非有法羯磨亦非
和合答所有中作羯磨比丘不和合一處應
與欲者不與欲來現前比丘遮成遮而遮若
人不現前不先説其事與作羯磨是名非法
羯磨亦非和合問如佛所説所有罪人衆
僧乃至三教勅頗比丘無罪衆僧乃至三教
勅耶答若除諸罪餘教勅是也問宿白僧
中得作羯磨不答除屬和上尼羯磨若僧未
起得作一切羯磨問諸比丘唱説後向擯比
丘説得名擯不答得名擯作羯磨人得突吉
羅問諸比丘因宿與欲作諸羯磨得名作耶
答除屬和上尼羯磨若僧未起得作一切羯
磨問比丘自爲作羯磨得作不答不得若作
者衆僧應語是人言汝自順自受持優波
離問佛是諸本破戒人賊住比丘先來白衣
等是人云何如法自言答是人僧中乃至三
自説是問可得一時唱説四人令得戒耶答
不得問可得一時唱説令四人受具戒耶答
不得問三比丘第四籌擯比丘得擯不答
不得問第四別住比丘擯比丘得擯不答
不得問諸比丘擯折伏得擯不答得擯先
折伏羯磨得滅問諸比丘得擯可依止比
丘可出懺悔比丘不耶答得擯先可依止
可出懺悔羯磨得滅問諸比丘與已擯比丘
作折伏羯磨名作不答不得以不中同事
故問諸比丘與擯比丘作依止遣出懺悔羯
磨得名作不答不得以不中同事故問除
比丘讒餘人得何罪答得突吉羅
優波離問佛折伏羯磨有何義耶佛言此
是羯磨名字是籌磨從鬪諍相言邊出應語
是人衆僧後當籌量汝事又問世尊依止
羯磨有何義答此是羯磨名字是但數作
衆罪衆僧應語是人汝當依止某甲比丘
住問世尊驅出羯磨有何義答此是羯磨
名字是羯磨汚他家比丘邊出應語是人
汝出去莫是中住優波離問佛破慢羯磨
有何義答此是羯磨名字是羯磨從輕罵白
衣邊出應語是人汝應向某甲居士悔過
優波離問如佛所説汝應依止某甲比丘
住此説有何義佛言隨是罪比丘深心愛念
恭敬者畏難者應依止是比丘住問如佛所
説衆僧後當籌量此説有何義答應語
言汝若有罪應入僧中三自首僧當隨罪
治汝是名籌量問若比丘語兩眼人言汝
是一眼人得何罪答故妄語故得波逸提
又問語一眼人言汝一眼人得何罪答
輕惱他故得波逸提問如佛所説比丘若
内若外輕惱他是中云何内云何外答内者
界内外者界外復次舍内名内露地名外
問如佛所説阿利吒比丘竭馱婆羅門本
弟子説遮道法作不遮道問云何是遮道
答我説欲是遮道問雜
事竟
十誦律卷第五十五

十誦律卷第五十六第十誦之一
　後秦北印度三藏弗若多羅譯　
比丘誦
佛在王舍城語諸比丘十種明具足戒何
等十佛世尊自然無師得具足戒五比丘得
道即得具足戒長老摩訶迦葉自誓即得具
足戒蘇陀隨順答佛論故得具足戒邊地
持律第五得受具足戒摩訶波闍波提比丘
尼受八重法即得具足戒半迦尸尼遣使得
受具足戒佛命善來比丘得具足戒歸命三
寶已三唱我隨佛出家即得具足戒白四羯
磨得具足戒是名十種具足戒三種得具
足戒一善來作比丘二歸命三唱三白四
羯磨於是中若未結白四羯磨若人歸命
三唱我隨佛出家是善受具足戒若結白
四羯磨後若歸依三唱出家不名得具足
戒善來作比丘若結白四羯磨前若結白
四羯磨後皆善來得具足戒何以故佛法
王自與受戒無有在學地命終故諸比丘尼
三種得受具足戒一受八重法二遣使三白
四羯磨是中受八重法初一人得後不得
遣使者如半迦尸尼得若有欲出家道路障
礙相似亦得是使人衆僧中受羯磨不多
不少向半迦尸尼説亦説三依止應説受
戒歳月時節亦應廣説八波羅夷法如是名
得具足戒若不如是不得具足戒可受具
足戒者若男子女人無遮受戒法是名可受
具足戒不可受具足戒者若男子女人有遮
法無和上阿闍梨無衣鉢不能男汚比
丘尼殺父母殺阿羅漢破僧惡心出佛身血
如是人不可受具足戒若受戒汚衆僧與受
戒者得突吉羅若人諸根具足無障礙某種
姓某名字某事業衆僧一心如法和合問無
遮受戒法已然後與受戒如蘇陀等如法得
受具足戒於是中十三人先來不得具足戒
殺父殺母殺阿羅漢破僧惡心出佛身血先
破戒賊住比丘先來白衣不能男汚比丘尼
越濟人滅羯磨人及非人如是等名汚衆僧
人不得受戒與受戒者得罪是名善受具
足戒法有二種羯磨一治罪羯磨二成善
羯磨治罪羯磨者謂苦切羯磨依止羯磨驅
出羯磨下意羯磨擯羯磨如是等苦惱羯磨
是名治罪羯磨成善羯磨者謂受戒羯磨布
薩羯磨自恣羯磨出罪羯磨布草羯磨如是
等能成善法羯磨是名成善羯磨羯磨事者
隨所從因縁作羯磨是名羯磨事遮羯磨者
若羯磨時不如法作白不如法唱説別衆非
法可壞是名遮羯磨不遮羯磨者若羯磨
時如法作白如法唱説和合衆如法不可壞
是名不遮羯磨出羯磨者諸比丘語擯比丘
言汝已被擧出去僧不得與汝同事何以
故僧已作羯磨汝今出去是名出羯磨捨
羯磨者擯比丘僧還與解擯還共作羯磨同
事共住是名捨羯磨苦切事者若比丘喜
鬪亂諍訟僧因是故作苦切羯磨是名苦切
出罪事者三種出罪事若見若聞若疑是
三種事應以時出莫以非時當以實出莫
以妄語當以利益出莫以無益當軟語出
莫以惡口以慈悲心莫以瞋恨因縁事者
隨所從因縁作羯磨是名因縁事如跋陀婆
羅經中廣説五攝語治事者四種羯磨名
爲治事謂苦切羯磨依止羯磨驅出羯磨下
意羯磨除滅事者隨所從因縁滅鬪諍亂事
是人得心悔折伏恭敬禮拜軟語問訊捨離
本事是名除滅事學者三學善戒學善心
學善慧學是名爲學還戒者若比丘言我
捨佛捨法捨僧捨戒捨和上阿闍梨捨同和
上同阿闍梨捨比丘比丘尼式叉摩尼沙彌
沙彌尼汝等當知我是白衣若沙彌我非
比丘非沙門非釋種子乃至言我不喜與
汝等共住是名還戒不捨戒者若狂人捨
戒不名捨戒若散亂心病壞心捨戒不名
捨戒若向狂人散亂心人病壞心人捨戒不
名捨戒若獨捨戒若獨非獨想若非獨獨
想捨戒不名捨戒若中國人向邊地人若
邊地人向中國人捨戒不相解語不名捨戒
若向瘂人聾人唖聾人不智人非人睡眠人入
定人捨戒若隔障若自瞋若向瞋人捨戒若
夢中捨戒若不決定心捨戒若人不了其語
若前人不決定知捨是皆不名捨戒是名不
捨戒戒羸者若比丘愁憂不樂比丘法厭
惡比丘法欲墮聖相欲立白衣相須在家
法不須比丘法求白衣法作是言我憶念
父母兄弟姉妹妻子速教我世間諸巧便事
教我令得世間安隱住處囑累我令得善知
識是比丘愁憂不樂比丘法乃至求白衣法
如是言説音聲慚愧故不欲了了向人説我
反戒是故名戒羸戒羸不出者不令他人
了知諍事者云何是諍事有四種諍事相
言諍無事諍犯罪諍常所行諍是名爲
諍事正取事者隨事起因縁正取其實是
名正取事滅事者七滅事法現前滅事法
憶念滅事法不癡滅事法自言滅事法實
覓滅事法多覓滅事法如草布地滅事法
是名滅事除滅事者有五因縁事則易滅
是事白僧用佛語斷二部伴黨共軟語諍
訟比丘瞋恨必折有罪比丘可出若事有
此五因縁則易除滅是名除滅事説者若
布薩説戒時若説四事若説十三事等是
名説不説者若住處布薩説戒時上座不
諳不誦次第二上座應説若復不諳不誦
第三上座應説如是展轉一切皆不諳不誦
故不説是名不説獨住法者若比丘獨阿
蘭若處十五日布薩時應灑掃塔寺布薩處
及中庭次第敷座應求火應求火爐燃燭應
辦籌若客比丘未布薩者來應共作布薩
説戒若無比丘來應高上遙望若遙見比
丘喚言速來今是布薩日若不見是比丘
還坐處坐應心念口言今衆僧布薩若十
四日若十五日我某甲亦布薩若十四日若
十五日是比丘如是作名得布薩是名獨
住法癡羯磨者若比丘狂心顛倒或來布
薩或不來或來衆會或不來或來羯磨或不
來是比丘應以白二作癡羯磨廣説如施越
比丘是名癡羯磨不癡羯磨者除癡羯磨
餘諸羯磨名不癡羯磨不消供養者施與
持戒人持戒人轉與破戒人是名不消施
與正見人正見人轉與邪見人是名不消
若過度用是名不消供養十種不現前羯
磨者覆鉢羯磨仰鉢羯磨作學家羯磨捨
學家羯磨治僧伽藍羯磨監僧伽藍民羯
磨使沙彌羯磨不禮拜羯磨不共語羯
磨不供養羯磨是名十不現前羯磨非羯
磨者若應四衆作羯磨而減四衆是不名
作羯磨若白衣作第四人若沙彌非比丘外
道不見擯不作擯惡邪不除擯不共住種種
不共住自言犯重罪先來白衣汚比丘尼不
能男殺父殺母殺阿羅漢破僧惡心出佛
身血如是等作第四人是不名作羯磨若
應五衆作羯磨而減五衆作是不名作羯磨
若白衣作第五人若沙彌非比丘外道不見
擯不作擯惡邪不除擯不共住種種不共住
自言犯重罪先來白衣汚比丘尼不能男殺
父殺母殺阿羅漢破僧惡心出佛身血如
是等作第五人是不名作羯磨若應十衆作
羯磨而減十衆作羯磨是不名作羯磨若
白衣作第十人沙彌非比丘外道不見擯不
作擯惡邪不除擯不共住種種不共住自言
犯重罪先來白衣汚比丘尼不能男殺父殺
母殺阿羅漢破僧惡心出佛身血如是等作
第十人是不名作羯磨若應二十衆作羯磨
而減二十衆作羯磨是不名作羯磨若白衣
作第二十人若沙彌非比丘外道不見擯不
作擯惡邪不除擯不共住種種不共住自言
犯重罪先來白衣汚比丘尼不能男殺父殺
母殺阿羅漢破僧惡心出佛身血如是等作
第二十人是不名作羯磨善者如毘尼中
廣説善法出罪者有五種如法出罪不向
不共住人別住人未受具足戒人出罪出殘
罪出見罪是名如法出罪白者白衆是事
故名白有僧事初向僧説故名白白羯磨者
受具足戒布薩説戒自恣等是名白羯磨白
二羯磨者若白已一唱説如是白二羯磨
是名白二羯磨白四羯磨者若白已三唱説
是三羯磨并白爲四是名白四羯磨佛言白
羯磨若離白作是則可壞白二羯磨若離
白作是名可壞若白不唱説若唱説不白
亦可壞白四羯磨若離白作是則可壞若
白不三唱説若三唱説不白亦可壞白羯
磨若以白作是不可壞白二羯磨者若先
白已唱説是不可壞白四羯磨者若先白
已三唱説是不可壞如是等諸羯磨皆應
以是聞知或有重説羯磨無罪若減不名作
羯磨若和合衆僧中若白未唱説若唱説
不白衆僧從坐起去應語衆言諸長老還
和合應更作白唱説若具足是事作羯磨墮
不可壞中是名羯磨苦切羯磨者爲鬪諍
相言比丘以白四作苦切羯磨是名苦切羯
磨依止羯磨者爲喜作罪比丘以白四作
依止羯磨是名依止羯磨驅出羯磨者爲
汚他家比丘以白四作驅出羯磨是名驅出
羯磨下意羯磨者爲罵白衣比丘以白四
作下意羯磨是名下意羯磨不見擯羯磨者
爲比丘作罪不如法見以白四作不見擯羯
磨是名不見擯羯磨不作擯羯磨者爲比
丘見罪不如法除以白四作不作擯羯磨是
名不作擯羯磨惡邪見不除擯羯磨者爲
貪著邪見不捨比丘以白四作惡邪不除擯
羯磨是名惡邪不除擯羯磨別住羯磨者
若比丘十三事中得一一罪覆藏隨覆藏日
以白四作別住羯磨是名作別住羯磨摩那
埵羯磨者若比丘十三事中得一一罪不覆
藏僧以白四作六夜摩那埵羯磨是名摩
那埵羯磨本日治羯磨者若比丘六夜行
摩那埵中更得僧伽婆尸沙罪是比丘衆僧
還以本日以白四作本日治羯磨是名本
日治羯磨出罪羯磨者若比丘得僧伽婆尸
沙罪行摩那埵竟衆僧心悦以白四作出
罪羯磨令出不善法是名出罪羯磨問何
故善法中別住答爲摩那埵故問何故本
日治答爲折伏心故問何故摩那埵答爲
出罪故問何故出罪答爲戒清淨故問何
故別住爲摩那埵答是比丘行別住法能令
諸比丘心悦諸比丘發心思惟欲與摩那
埵問何以故本日治爲折伏心答若還從
本日行是事令心折伏諸比丘作是念是
人結使厚重以本日治令慚愧更不復作
爾時諸比丘發心與摩那埵是故名本日治
爲折伏心故問何以故行摩那埵爲出罪
答是比丘行摩那埵法時能令諸比丘心悦
諸比丘作是念長老一心好作善法欲出
是罪不欲違逆我等當令是人得從罪出是
故名摩那埵爲出罪故問何以故出罪爲
戒清淨答是比丘若得出罪離諸罪得清
淨戒如比尼中説二人清淨一人先不作
罪一人作罪已如法除滅二倶清淨是比
丘以出罪羯磨故還得清淨戒是故名以出
罪爲戒清淨故覓罪相羯磨者若比丘自
言我犯是罪後還言我不作衆僧與是人
覓實罪相羯磨廣説如象首比丘覓實罪相
羯磨阿跋提者五種罪名阿跋提何等五
謂波羅夷僧伽婆尸沙波夜提波羅提提舍
尼突吉羅於此五種罪比丘若作若覆障不
遠離是名阿跋提無阿跋提者波羅夷僧
伽婆尸沙波夜提波羅提提舍尼突吉羅
是五種罪不作不覆障遠離淨身口業淨命
若狂人病壞心人散亂心人作罪若無先作
是名無阿跋提罪輕阿跋提罪者可懺悔即
覺心悔是名輕阿跋提罪重阿跋提罪者
若罪可以羯磨得出者是名重阿跋提罪殘
阿跋提罪者五種罪中後四種罪可除滅是
名殘阿跋提罪無殘阿跋提罪者五種罪中
初種是名無殘阿跋提惡罪者謂波羅夷
僧伽婆尸沙雖一切罪皆名惡此是惡中之
惡故名惡罪非惡罪者波夜提波羅提提
舍尼突吉羅是非惡罪可治罪者可出可
除滅是名可治罪不可治罪者不可出不
可除滅是名不可治罪若犯罪者若四若五
法中作是念信是罪如法滅若犯罪者若四
若五法中不作是念不信是罪不如法滅
攝罪者以一因縁故盡攝所犯所謂惡律儀
攝無罪者以一因縁故攝一切不犯所謂行
善律儀故以一因縁故説一切罪所謂惡律
儀以一因縁故説一切無罪所謂善律儀語
者比丘應語長老汝作某罪是罪當發露
莫覆藏當如法除滅是名爲語憶念者比
丘應語長老汝憶念某時某處作如是罪不
是名憶念説事羯磨者汝長老於此處不白
我等不得餘處去是名説事羯磨薩耶羅羯
磨者有五種比丘語餘比丘言長老聽我
語是事應此處作薩耶羅餘事當彼間作薩
耶羅某事當隨處作薩耶羅是比丘説犯事
示他過故拔羈繋逸去如惡馬是名薩耶
羅羯磨誣謗者誣謗事誣謗方便是名
誣謗事誣謗發者發起誣謗是名誣謗發
誣謗滅者不作誣謗是名誣謗滅應五種
從他求聽長老我説汝事語汝令汝憶念
出汝事聽我是故名求聽與聽者應五種與
聽説來語來憶念來出來聽汝來是名與聽
用聽者以是聽如法出他事是名用聽遮
波羅提木叉者有十種如法遮波羅提木叉
説波羅提木叉時若比丘犯波羅夷者若欲
出波羅夷事若輕呵僧欲出輕呵僧事若
捨戒若欲出捨戒事若比丘不隨順如法僧
事若見聞疑他破戒事若見聞疑他有破正
見事若見聞疑他有破威儀事以是事故
遮是名如法遮波羅提木叉遮自恣者四
種如法遮自恣以有根破戒遮自恣以有
根破正見破正命破威儀遮自恣是名四種
如法遮自恣内宿者若以羯磨結淨地已
僧坊内宿飮食大比丘不應食故名内宿
内熟者以羯磨結淨地已僧坊内煮飮食
大比丘不應食故名内熟自熟者若大比
丘自作飮食不應食如佛在毘耶離儉時諸
檀越欲與僧作飮食作如是念若我自舍
作飮食多諸知識親里來皆應與分若佛
聽僧坊内作者我當作佛即聽近僧坊外作
是火起烟塵多人來索若與則不供若
不與恐來傷害往白佛佛言聽汝僧坊内
作僧坊内作時諸沙彌守園人先自食飽
滿餘殘與僧僧食不足故皆疲極羸痩是
事白佛佛言從今日如是飢餓時若結淨
地若未結聽大比丘自作自食從今日若非
飢餓時結淨地已二事不應用謂内宿内熟
不應食若結淨地若不結大比丘自作飮食
不應食若食者犯突吉羅是故説名自熟
惡捉者若持淨戒比丘故自取食大比丘
不得食是名惡捉不受者若男若女若黄
門若二根人不授與大比丘不應食是名不
受惡捉受者若大比丘先自取然後從淨
人受大比丘不應食是故名惡捉受初日
受者如佛在毘耶離飢餓時飮食難得語
諸比丘從今日如是飢餓時聽汝若食竟不
受殘食法初日受食聽汝食初日受食者若
比丘早起從他受飮食未食留置食後是
名初日受食從是出者如佛在毘耶離語
諸比丘從今日如是飢餓時從是出食聽汝
食從今聽諸比丘食竟若不受殘食法從
是出食應食從是出者諸比丘所從檀越家
食已從是家中持食出是名從是出食木
果者如雞尼耶結髮梵志多持木果來詣佛
所與佛佛語雞尼耶與衆僧作分是人即與
諸比丘諸比丘不受作是言我等食已竟
佛言從今日如是飢餓時食已雖不受殘食
法聽汝食木果木果者胡桃栗捺婆陀摩
如是等木果是名木果池物者舍利弗熱
血病發諸藥師教食池物舍利弗言佛未
聽我等食池物是事白佛佛言從今日聽
食池物目連以神通力曼陀耆尼池中多
持大藕根來大如人髀香美第一如淨白
蜜若折乳汁流出持與舍利弗舍利弗問
何處得來答言曼陀耆尼池中得來舍利
弗言是非人處誰授汝耶答非人授我舍
利弗言佛未聽我等從非人受食是事白佛
佛言從今日聽從非人受食食如是藕等池
物多煮多食多殘以是餘與諸比丘諸
比丘不食作是言我等食竟不受錢食法
是事白佛佛言從今日如是飢餓時雖不
受殘食法聽食池物池物者藕根藕子菱
芡根雞頭子等是名池物受者受迦絺那
衣處得七種利隨意畜長衣常不失三衣
數數食別衆食過中不白善比丘入聚落若
檀越請食食前食後隨意至餘處有住處無
住處得迦絺那衣施物應屬安居比丘餘
比丘不應分是故名受與上相違是名不
受捨者有八事捨迦絺那衣一者衣足時
二者衣成時三者去時四者聞時五者失
時六者發心七者出界八者捨時是名
爲捨不捨者與上相違是名不捨可分物
者若物諸比丘現前應分何等是除死比
丘重物餘輕物是名可分物不可分物者
若物諸比丘現前不應分何等是除死比丘
衣物餘重物是五事不分不可取若衆僧
若三人若二人若一人不應分何等五僧伽
藍地房舍地僧伽藍房舍床臥具是名不
可分輕物者可分物是故名輕物重物者
不可分物是故名重物屬物者若在聚落
若空處屬他若男若女若黄門若二根是名
屬物不屬物者若物在聚落空地不屬他
若男若女若黄門若二根是名不屬物手受
物者若物從他受用何等是一切入口物
除水及齒木是名手受物非手受物者若
物不從他受中用何等是一切所用衣鉢等
不入口物及水齒木是名不手受物人物者
佛聽僧坊使人佛圖使人是人屬佛圖屬衆
僧是名人物非人物者佛聽象馬駱駝牛羊
驢騾屬佛圖屬僧是名非人物因縁衣者
若般遮于瑟等諸大會中得是名因縁衣死
衣者若五衆死五衆所應分物是名死衣
糞掃衣者五種糞掃衣不應畜一火燒二
牛嚼三鼠噛四初嫁女不淨衣五産衣是
五種不應畜四種糞掃衣應畜一塚間衣
二往還衣三無主衣四弊納衣是四種應
畜是名糞掃衣灌鼻者佛聽眼病比丘畜
灌鼻筒如畢陵伽婆蹉等是名灌鼻刀治
者若病餘藥所不能治佛聽猥處以刀治
若病餘藥能治而以刀治得偸蘭遮罪是
名刀治活帝治者佛言若比丘病餘藥
不能治聽活帝若餘藥能治而以活帝治
得偸蘭遮罪是名活帝治剃毛者除鬚髮
身上餘毛不應剃若剃得突吉羅是名剃毛
剃髮者不得移處剃應一處剃是名剃髮
故用者如比丘五種子五種淨應用八種
漿以水淨十種衣三種壞色是名故用果
蓏者毘耶離諸比丘多有果蓏諸比丘各自
恣噉佛言作分分與是中一比丘取二三
人分有噉不能盡者不得者是時鬪諍佛
言從今日諸果蓏不應分若有淨人受取
以五種比丘淨法以火刀爪鸚鵡若不生子
淨應噉人用物者人間若金銀琉璃頗梨
床榻器物比丘不應坐不應用是名人用物
非人用物者天上金銀琉璃頗梨地床榻器
物比丘應行應坐應用是名非人用物五
百人集比尼者佛初滅度後五百比丘和
合一處集一切修多羅一切比尼一切阿毘
曇是名五百人集比尼七百人集比尼者
佛滅度後百一十歳毘耶離十事出非法非
比尼非佛教是十事不入修多羅比尼中
與法相違威儀相違是十事七百比丘和合
一處滅是名七百人集比尼比尼攝者
二部波羅提木叉并義解比尼増一餘殘
雜説若共若不共是名攝比尼黒印者
四黒印如經中説四大印亦如經中説問
佛何以故説是四黒印答欲説眞實佛法
相故來世比丘當了了知是佛説是非佛説
是故説黒印何以故説四大印爲成就大
事不令諸比丘錯謬故説大印合藥者諸
根藥莖藥葉藥華藥果藥是藥草各各差別
和合是名合藥和合藥者即日受時藥
受時分藥受七日藥受盡形藥共合一處
時應服過時不得服即日受時分藥受七
日藥盡形藥共和合一處時分應服過時
分不應服即日受七日藥受盡形藥共和合
一處七日應服過七日不應服若盡形藥
隨意應服即日受時藥昨日受時分藥七日
藥盡形藥共和合一處不應服即日受時分
藥昨日受七日藥盡形壽藥共和合一處不
應服即日受七日藥昨日受盡形藥共和
合一處不應服是名和合法問時分七日盡
形壽得宿受不答不得惡捉不受得受不
答不得手受口受無病得服不答不得手
受口受病得服不答得僧坊淨法者若五
寶若似五寶在僧坊内比丘取時應作是念
此誰物當還是名僧坊淨法林淨法者林
名衆多樹一處是中應隨上座取是名林淨
法房舍淨法者僧坊中多有別房舍是中
應隨上座取次第應住是中隨檀越分處供
養應受是名房舍淨法時淨法者飢餓時
老病時因縁時佛有所聽是名時淨法
方淨法者如比丘閻浮提住至倶耶尼用
閻浮提時倶耶尼食三方亦如是是名方
淨法國土淨法者得神通諸比丘至惡賤
國土乞食是比丘先從惡賤人受食噉此
人心悔我等墮不淨數便不復乞是人持
食於比丘前棄地而去諸比丘不知云何佛
言從今日至惡穢國土棄食著地得自取食
隨國土法故如邊地持律第五得受具足戒
阿葉波伽阿槃提國土聽著一重革屣常洗
浴皮褥覆如寒雪國土中聽畜俗人鞾具
是名國土淨法衣淨者佛聽著十種衣何
等十白麻衣赤麻衣芻摩衣憍施耶衣
翅夷羅衣欽跋羅衣劫貝衣鉢兜路衣頭
頭羅衣倶遮羅衣是名衣淨法具足
戒竟
自恣法者安居比丘應一處和合衆僧應
三種自恣若見若聞若疑問何以故佛聽
自恣答以攝衆僧故好惡相教化故爾時
出過罪如法得清淨是名自恣法與自恣
者病比丘不能來應與自恣若不病比丘
自恣時不來得突吉羅若是比丘畏失命
若破戒若八難中一一難起不得止應與
自恣是名與自恣受自恣法者若比丘從
他比丘受自恣界内應受若畏失命破戒若
八難中一一難起爾時應出界去是名受自
恣法説自恣法者比丘從他受自恣到僧中
應説若不説得突吉羅若受自恣人睡眠若
入定若八難中一一難起不説無罪是名説
自恣法布薩法者半月半月諸比丘和合一
處自籌量身晝作何罪夜作何罪從前説
戒以來將不作罪耶若有罪當向同心淨
戒比丘如法懺悔若不得同心淨戒比丘當
生心我後得同心淨戒比丘當如法懺悔問
何以故佛聽作布薩答令諸比丘安住善法
中捨離不善離不善法得清淨故是名布薩
法與清淨法者布薩時病比丘不能來應
與清淨若能來而不來得突吉羅若是比丘
畏失命若破戒若八難中一一難起不得已
與清淨是名與清淨法受清淨法者若比
丘從他比丘受清淨界内應受若是比丘
畏失命破戒若八難中一一難起爾時應出
界去是名受清淨法説清淨者比丘受他
清淨到僧中説者善若不説得突吉羅若
受清淨人若睡眠若入定若八難中一一
難起不説無罪是名説清淨法欲法者欲
名發心如法僧事中隨僧法與欲是名欲法
與欲法者若比丘病不能來應與欲若不
病能來而不來得突吉羅若比丘畏失命畏
破戒若八難中一一難起不得止故與欲
得來而不來得突吉羅與欲者應言比
丘與欲來若言與是名得欲若身業與
是名得欲若口業與是名得欲若身口業
不與不名得欲應將是比丘來僧中若
不來應一切僧就是比丘諸比丘不應別作羯
磨若別作羯磨諸比丘得罪是名與欲
法受欲法者若比丘從他比丘受欲界内
應受若是比丘畏失命畏破戒若八難中
一一難起應出界去是名受欲法説欲
法者受欲比丘到僧中應説彼比丘欲
若説者善若不説得突吉羅若是比丘若
睡眠若入定若八難中一一難起不説無
罪是名説欲法清淨法者比丘語他我
清淨無罪是名清淨法與清淨法者若比
丘病不能來應與清淨若無病能來而不來
得突吉羅若比丘畏失命畏破戒若八難中
一一難起不得止故應與清淨與清淨法
者語比丘言與清淨來若言與是名得清
淨若身業與亦名得清淨若口業與是名
得清淨若不以身口業與不名得清淨應
將是比丘來僧中若不來一切僧應就是比
丘諸比丘不應別作布薩若別作諸比丘
得罪是名與清淨法欲清淨法者若布薩
時僧欲作種種羯磨爾時應倶與欲清淨是
名欲清淨法與欲清淨法者若比丘病不能
來應與欲清淨若不病能來應到衆僧布
薩羯磨處若無病能來而不來得突吉羅
若是比丘畏失命畏破戒若八難中一一難
起不得出故應與欲清淨比丘應語他比
丘與欲清淨來若言與是名得欲清淨若
身業與亦名得欲清淨若口業與是名得
欲清淨若不以身口業與不名得欲清淨
應將是比丘到僧中若不能來一切僧應就
是比丘諸比丘不應別作布薩羯磨若別作
諸比丘得罪是名與欲清淨法受欲清淨法
者比丘欲受他欲清淨應界内受若畏失
命畏破戒若八難中一一難起應出界去
是名受欲清淨法説欲清淨法者受他欲清
淨者應到僧中説彼比丘欲清淨若説者
善若不説得突吉羅是比丘若睡眠若入
定若八難中一一難起不説無罪是名説
欲清淨法起塔法者給孤獨居士深心信佛
到佛所頭面禮足一面坐白佛言世尊世
尊遊行諸國土時我不見世尊故甚渇仰願
賜一物我當供養佛與爪髮言居士汝當
供養是爪髮居士即時白佛言願世尊聽
我起髮塔爪塔佛言聽起髮塔爪塔是名
起塔法塔地者屬塔地者園田穀田於
中初起塔是名塔地龕塔法者佛聽作龕
塔柱塔佛廣聽一切作塔是名塔法塔物
無盡者毘耶離諸估客用塔物翻轉得利
供養塔是人求利故欲到遠處持此物與比
丘言長老是塔物汝當出息令得利供養
塔比丘言佛未聽我等出塔物得利供養塔
以是事白佛佛言聽僧坊淨人若優婆塞出
息塔物得供養塔是名塔物無盡供養塔法
者所應供養塔若白色赤色青色黄色諸
色等聽供養塔及諸嚴飾具是名供養塔法
莊嚴塔法者所應莊嚴塔若金剛座高堂
高樓重閣懸諸寶鈴光相瓔珞繒幡華蓋金
銀眞珠車𤦲馬瑙琉璃頗梨等種種寶物
如是等妙莊嚴具是應供養塔是名莊嚴
塔法花香瓔珞法者所應供養塔花香末
香塗香花瓔珞寶瓔珞羅列然燈作衆伎
樂香塗牆壁分布香奩應布花香香油灑地
是名花香瓔珞法堅法者比丘隨所住房
是中隨檀越分處應受供養是名堅法堅堅
法者若檀越與比丘飮食并衣被以是因縁
故捨離二事數數食別衆食是名堅堅法
粥法者佛聽食八種粥酥粥油粥胡麻粥
乳粥小豆粥摩沙豆粥麻子粥清粥啜時
不作聲是名粥法噉法者佛聽九種噉
根噉莖噉葉噉磨噉果噉胡麻噉石蜜噉
白蜜噉噉時勿令大作聲是名噉法含消法
者佛聽四種含消酥油蜜石蜜比丘含
是四含消時應作是念我以治病因縁故含
不爲美味是名含消法食法者佛聽食五
種食飯麨糒魚肉比丘食是食應生厭
心爲存身命故念莫墮數數食別衆食又
作是念受殘食想是名食法鉢法者佛聽
畜二種鉢瓦鉢鐵鉢八種鉢不應畜金鉢
銀鉢琉璃鉢摩尼鉢銅鉢白鑞鉢木鉢石
鉢是名鉢法衣法者七種衣不須作淨
得自畜僧伽梨欝多羅僧安陀會雨浴衣
覆瘡衣尼師壇及餘如法所用衣物是名
衣法尼師壇法者佛聽畜尼師壇爲愛護
臥具故無尼師壇不應坐僧臥具上是名尼
師壇法針法者佛聽畜二種鍼銅鍼鐵鍼
糠米鼻小豆鼻圓鼻是名鍼法鍼筒法者
佛聽畜鍼筒爲愛護針不令數失更求覓妨
行道故是名針筒法水瓶法者佛聽畜水
瓶好淨潔畜是名水瓶法常用水瓶法者
亦應淨潔畜水瓶水蓋亦如是是名常用水
瓶法和上法者諸比丘無和上則作諸
弊惡若病無人瞻視是故佛聽有和上和
上當教化瞻視爲汝説法佛雖聽作和上諸
比丘不欲作和上佛教令作和上是名和
上法共行弟子法者所欲出行應白和上
行時應隨和上後供給所須常隨逐不遠
離如法事中莫違逆意一切所作皆應白和
上除大小便噛齒木禮佛法僧是名共行弟
子法阿闍梨法者諸比丘無阿闍梨作諸
弊惡若病無人瞻視是故佛聽有阿闍梨阿
闍梨常教化瞻視爲汝説法佛雖聽作阿
闍梨諸比丘不欲作阿闍梨佛教令作阿
闍梨是名阿闍梨法近行弟子法者所欲
出行應白阿闍梨行時應隨阿闍梨後供給
所須當隨逐不遠離如法事中莫違逆意
一切所作皆應白阿闍梨除大小便噛齒木
禮佛法僧是名近行弟子法和上阿闍梨共
行近行弟子法者和上阿闍梨於共行近行
弟子應生兒子想共行近行弟子於和上
阿闍梨應生父想汝等能如是者於我法
中増長善法是名和上阿闍梨共行近行弟
子法沙彌法者佛聽沙彌極小乃至七歳能
驅食上烏者是名沙彌法依止法者有一
客比丘未滿五歳日暮來入僧坊求依止
久而不得迷悶躄地垂死諸比丘以是事
白佛佛言從今日莫即日急求依止聽一
宿息已當求依止爾時諸比丘不問好惡趣
得依止不能増長善法佛言莫趣得依止
當觀是比丘能教化弟子令善不如是觀察
具足功徳者當求依止若無具足功徳者
當更求依止是名依止法與依止法者比
丘若滿十歳應與他依止法滿十歳鈍
根不了不應與他依止是名與依止法受
依止者比丘應從座處起偏袒著衣脱革屣
胡跪曲身兩手捉上座兩足應三説求依止
是名受依止法捨依止法者有五因縁捨依
止一師波那禰二自捨住處去三反戒
四捨此部到異部中五見本和上是名捨依
止法地法者隨應何地欲起塔僧坊先應
看是地中作不妨行來處樹林具足水具
足晝夜靜寂少蚊虻少風少熱少諸毒蝎
如是觀察地起塔僧坊若不觀察是地起
塔僧坊者治塔僧坊比丘得突吉羅是名
地法僧坊法者佛聽諸僧坊中温室講堂樓
閣一重舍尖頭舍揵那舍佛聽是諸坊舍
衆僧畜亦聽一人畜是名僧坊法臥具法
者佛所聽諸比丘臥具麁陛繩床細陛繩
床氈褥臥具種種覆處佛聽衆僧畜亦聽
一人畜是名臥具法治塔僧坊法者阿羅
毘國諸塔僧坊毀壞佛知已故問阿難是諸
塔僧坊何以故毀壞阿難言諸六群比丘
欲治故餘比丘畏不敢治佛言此六群比
丘所欲治塔僧坊衆僧應羯磨與餘人治受
羯磨比丘少多造手或著一土墼或以一束
草或塞一孔或塗地泥壁或以牛糞塗地塗
壁如是少多作已言我更不欲作佛言如
是人不應與作羯磨若是比丘能大作功徳
修治者應與治塔僧坊羯磨是名治塔僧坊
法治塔僧坊人法者若比丘欲新起塔僧坊
新作臥具佛言以是事故僧應令十二歳
悉捨餘事當隨事大小或十一歳十歳九
歳八歳七歳六歳五歳四歳三二一歳
應捨餘事但令壘壁搆架材木泥覆汚飾
是名治塔僧坊人法恭敬法者隨上座次第
禮拜迎來送去合掌曲身上座邊立是名恭
敬法澡豆法者佛聽用小豆大豆摩沙豆豍
豆胡豆屑一梨梨頻陀等乾草屑莫雜香
作除病人餘不聽用若不索檀越自與
隨意得用是名澡豆法漿法者佛聽八種
漿等比丘應飮昭梨漿莫梨漿拘羅漿
舍梨漿舍多漿蒲桃漿頗樓沙漿梨漿
是八種漿等以水作淨應飮是名漿法藥
法者根藥莖藥葉藥花藥果藥佛聽是藥
草亦聽衆僧畜亦聽一人畜是名藥法
蘇毘羅漿法者佛聽飮蘇毘羅漿爲冷病比
丘故如爲舍利弗故聽飮是名蘇毘羅漿法
皮韋法者若諸皮韋比丘不應畜著不應
坐除富羅除革屣除富羅帶革屣帶除
摩棧皮鹿皮及除革屣網紐是名皮韋
法革屣法者佛聽二種革屣一重革屣破
慢淨革屣若雜色莊嚴革屣不應畜是名革
屣法支足法者佛聽二種支足物一者厠
隥二者支床脚物八種支足物不聽用是
名支足法机法者若動搖若有聲若莊嚴
如是机不應畜是名机法杖法者佛聽杖
𥎞若鐵若銅爲堅牢故上作樓環又杖法
者佛在寒園林中住多諸腹行毒蟲噛諸比
丘佛言應作有聲杖驅遣毒蟲是名杖法
杖嚢法者佛聽以絡嚢盛杖爲愛護故莫令
破失更求覓妨行道故是名杖嚢法噉蒜
法者佛聽冷病比丘噉蒜以藥和噉如舍
利弗等隨噉蒜法應行是名噉蒜法剃刀
法者佛聽衆僧畜剃刀一人亦畜爲剃鬚
髮故是名剃刀法剃刀鞘法者佛聽諸
比丘畜剃刀鞘爲賞護莫令失更求覓妨
行道故戸鉤法者佛聽畜戸鉤爲守護房
舍守護房舍故則守護自身守護自身故則
守護臥具若鎖若戸橝鑐鑰等亦如是是名
戸鉤法乘法者佛聽眼病諸比丘乘乘如
畢陵伽婆蹉是名乘法蓋法者不應捉蓋
入白衣舍除施蓋持入是名蓋法扇法者
佛聽衆僧畜扇一人亦畜是名扇法拂法
者佛聽衆僧畜拂一人亦畜是名拂法鏡
法者比丘不應鏡中觀面不應鉢中水中自
看面除面上有瘡是名鏡法治眼法者有
五種治眼物黒物青白物屑草屑華屑菓汁
佛言莫爲端嚴故治眼爲治眼病故是名
治眼法治眼籌法者佛聽治眼籌法以鐵作
銅作貝象牙角木瓦作是名治眼籌法盛眼
藥籌物法者是物應好賞護莫令失更求覓
妨行道是名盛眼藥籌物法華香瓔珞法者
比丘自不得著亦不應教他人著若不乞
而得應隨意受已持供養佛塔及阿羅漢塔
是名花香瓔珞法歌舞伎樂法者歌舞伎
樂比丘自不應往觀亦不應教他往觀是
事一切不聽是名歌舞伎樂法臥法者無
病比丘晝日不應臥夜若然燭不應臥若
喜鼾眠應起經行若不能起應屏處去
莫以是因縁惱亂餘人是名臥法坐法者
比丘晝日若坐若經行以遮惱蓋法晝日若
坐若經行遮惱蓋已初夜若坐若經行亦
以遮惱蓋法初夜若坐若經行遮惱蓋已至
中夜息故入房舍四牒敷欝多羅僧僧伽梨
枕頭下方脇著床累足明相現前憶念起想
後夜早起若坐若經行遮惱蓋法是名坐
法禪杖法者佛聽法杖及安法杖處爲賞
護莫令失更求覓妨行道是名禪杖法禪
帶法者佛聽腰病比丘畜禪帶如爲舍利
弗故聽畜是名禪帶法帶法者佛聽三種
帶繩織帶編帶毳繩帶是名帶法衣䩙
帶法者佛聽畜衣䩙帶爲攝衣令不墮落
應好賞護莫令失更求覓妨行道故是名
衣䩙帶法抄繋衣法者除上高作餘時不
應抄繋是名抄繋衣法挑擲法者佛聽挑
擲作聲爲怨賊故莫令著餘時不得作
是名挑擲法地法者佛聽受地爲僧伽藍
故聽僧起坊舍故林者林名衆樹事者
名鬪亂相言讒謗出罪過咎共相憎共相別
離如是於自身惡亦令他惡亦二惡故不
應作如是等種種衰惱事一切不應作破僧
有二種破羯磨破輪破羯磨者若諸比丘
一界内別作布薩羯磨是名破羯磨破輪
者輪名八種聖道分令人捨八聖道入邪道
中是名破輪是名二種破僧如是應看和
上阿闍梨看上座中座下座如上所説法應
學如上所説法中亦應善知法部
竟
行法之初
行法者擯比丘云何行諸比丘應教擯比丘
捨是惡事擯比丘不應與他受具足戒不
應與他依止不應畜沙彌衆僧不應羯磨是
人令教化比丘尼若僧羯磨作教化比丘尼
是人不應受不應重犯所擯罪又不應作相
似罪過本罪亦不應作不應呵羯磨不應
呵作羯磨人不應受不擯比丘禮拜亦不應
受起迎不應受合掌曲身恭敬不應受衣鉢
供養不應受所敷臥具坐具供養不應受
洗足水供養不應受拭足供養不應受承足
机不應受按摩手足不應出不擯比丘過
罪不應言不擯比丘不應共事常行自折
伏心隨順諸比丘應禮拜迎送種種供養
若不如是法行盡形不得解擯是名擯比丘
行法種種不共住行法云何種種不共住
有二種一自作不共住二衆僧羯磨作不共
住種種不共住比丘不應與他受具足戒
不應與他依止不應畜沙彌衆僧不應羯磨
令教化比丘尼若僧羯磨作教化比丘尼
不應受不應起本所作種種不共住罪亦
不應犯相似罪亦不應作過本罪不應呵羯
磨亦不應呵作羯磨人不應受不別住比丘
禮拜不應受起迎合掌曲身種種供養不應
受衣鉢供養不應受所敷坐具臥具供養不
應受洗足水承足机按摩手足等供養不應
出不別住比丘過罪不應言不別住比丘不
應共事僧不應羯磨作敷臥具人若僧羯磨
作不應受僧羯磨作使沙彌人不應受僧
若羯磨不應作僧若羯磨作使守園人不應
受僧若羯磨不應作若僧羯磨作處分受請
人不應受若僧羯磨不應作一切羯磨作
典知衆事人不應受若僧羯磨不應作應
折伏心行莫犯諸比丘若犯諸比丘更増
種種不共住諸比丘應語是比丘言長老
當折伏惡心下意除去瞋恨破憍慢莫令衆
僧合種種不共住罪驅汝去處處皆不容汝
汝應在此衆僧中懺悔此罪汝此罪此僧能
解餘處僧不得解若是人聞是語心不折
伏當驅遣如惡馬拔羈繋逸去是名種種
不共住比丘行法闥頼吒比丘行法云何
有二十二法當知是利根多聞何等二十二
善知事起根本善分別事相善知事差別
善知事本末善知事輕重善知除滅事善
知滅事更不起善知作事人有事人有教
勅力能使人受力有方便軟語力亦能使
人受有自折伏力亦能使人受知慚愧心
不憍慢無憍慢語身口意業無所偏著不隨
愛行不隨恚行不隨怖行不隨癡行成
就是二十二法能遏諍事不依二伴黨求法
求財是名闥頼吒比丘行法實覓罪相行者
若比丘自言我有是罪後還言無是比丘
以白四羯磨與實覓罪相廣作羯磨如象
首比丘若比丘得是實覓罪相羯磨是比丘
亦不應與他受具足戒不應與他依止不
應畜沙彌衆僧不應羯磨令教化比丘尼若
僧羯磨作教化比丘尼不應受不應起本所
作罪亦不應犯相似罪亦不應作過本罪
不應呵羯磨亦不應呵作羯磨人不應受淨
戒比丘禮拜不應受起迎合掌曲身種種供
養不應受衣鉢供養不應受所敷坐具臥具
供養應受洗足水承足机按摩腰背手足等
供養不應出淨戒比丘過罪不應言淨戒
比丘常行自折伏心隨順諸比丘應禮拜
迎送種種供養若不如是法行盡形不得解
是羯磨是名實覓罪相比丘行法波羅夷與
學沙彌行法者若比丘作婬欲已乃至彈指
頃不生覆藏心衆僧以白四羯磨還與是
比丘學法廣説如與難提是名與學沙彌
大比丘戒一切應持應在大比丘下行坐應
授大比丘飮食自應從未受具戒人受飮食
得與大比丘同室再宿自不得與未受大戒
人過再宿是與學沙彌得作二羯磨布薩
羯磨自恣羯磨是與學沙彌不得與衆僧足
數作布薩及諸羯磨是名波羅夷與學沙彌
行法
十誦律卷第五十六

十誦律卷第五十七第十誦之二
　後秦北印度三藏弗若多羅譯　
比尼誦行法之餘
僧上座法者上座法若僧唱時若打揵椎
時應疾到坐坐已看上中下座莫令失次
教令相近坐應示相若不覺應彈指向若
彈指不覺應語比坐應徐徐軟語若飮食
時上座應教一切等與應待唱僧跋一切衆
僧應隨順上座是名僧上座法僧坊上座法
者若僧坊破壞是上座應自治若使人治
若不見比丘應推覓若有病比丘應看視
問訊若無看病人應與看病人若僧差看
病人是人不肯應次第看若是僧坊中僧
應得利施上座應一心勤作方便令不失若
得是利施物應置隨所堪能比丘令分處若
僧坊中有所作事上座應先自手作是名僧
坊上座法別房上座法者是別房若毀壞
上座應自治若使人治若不見房中比丘應
推覓若有病比丘應看視問訊若無看病
人應與看病人若看病人不肯別房中應
次第看若是別房中僧應得利施上座應一
心勤作方便令不失若得是利施物應置隨
所堪能比丘令分處若別房中有所作事上
座應先自手作是名別房上座法阿藍者
僧伽藍僧伽藍中種種制限是制限若隨法
不自惱亦不惱他是應受若知制限失利
爲自惱亦惱他不應受應餘處去若是比
丘自知有同見勢力能如法滅是惡制當白
衆僧滅是名阿藍法林法者林名叢樹是
林枝葉相接面拘盧舍内隨意不失衣是
名林法阿藍者僧伽藍僧伽藍中多諸別
房別房中有種種制限是制限若隨法不爲
自惡亦不爲他惡是應受若知是制限失利
爲自惡亦他惡不應受應餘處去若是比丘
自知有同見勢力能如法滅是惡制當白衆
滅是名別房法房舍法者若比丘隨所住
房舍應掃灑泥塗曬治臥具若有垢應浣
若欲出行應還僧臥具閉戸下鑰是名房舍
法臥具法者若比丘著僧臥具得出僧坊
門外四十九尋不得過若過至地了時得
突吉羅戸法者戸名出入處若打戸時不
應大打若開戸時不得大排若閉戸時當徐
徐入出戸時亦應安徐一心莫令衣摩戸兩
邊是名戸法向法者應施橝去時當閉
爲守護僧房亦守護自身故是名向法空僧
坊法者比丘若入空僧坊應掃灑令淨是
中若有器物應洗者當淨洗著覆處若有淨
人當令却僧坊中草若無淨人比丘如
法應作者當作不應空僧房中直出入是
名空僧房法鉢法者比丘應看鉢如自眼
不應置地不應置石上不應置高處不應
置屋霤處不應置牆頭不應置大小便處
及洗大小便處不應持入浴室不應以雜沙
牛屎洗若未乾不應擧亦不得令太乾
不應故破不得輕用應好賞護勿令破
失以更求因縁故妨行道是名鉢法衣法
者當賞護衣如自皮若著僧伽梨不得捉
持瓦石泥土草木等不應以青黄等色塗染
若著僧伽梨不應掃灑塗地不應以足躡
不應敷坐不應敷臥不應襯身著僧伽梨
隨僧伽梨法應用欝多羅僧隨欝多羅僧
法應用安陀會隨安陀會法應用是三衣
應用淨染壞色畜五種純色不應著餘異色
點及納衣若比丘貧少衣不能得割截衣
應衣上安葉若五若七若九若十一若十三
若十五若過十五若能得應割截作僧伽梨
欝多羅僧安陀會是名衣法尼師壇法者
比丘不應受單尼師壇先受尼師壇不應離
若捨得突吉羅是名尼師壇法鍼法者如
上説鍼筒法者佛聽畜鍼筒爲安鍼故比
丘當賞護莫令失更求覓妨行道故破戒
無慚愧沙彌不應令擧是名鍼筒法淨水瓶
法常用水瓶法亦如上説粥法者有五利
益故聽啜粥除飢除渇下氣除臍下冷消
熟藏中生者是名粥法食法者比丘食五
食時應觀是食難求得難成辦當觀入口在
生藏熟藏若出時由是食因縁故起種
種煩惱罪業受苦果報是名食法食處法者
比丘若到食處應默然一心淨持威儀能起
他淨心當徐入徐坐是名食處法與食法
者比丘未受食不應與他先受已後當與
他阿誰應與若父若母若與閉繋人若與
急須食人若妊娠女人來應正觀當少多
與畜生應與一口是名與食法乞食法者
比丘應一心從檀越受食莫散亂心勿觀好
惡應生不淨想是名乞食法乞食人法者
如雜部中廣説乞食持來法者當一心持食
莫令散失勿觀好惡應觀時節早晩持食來
是名乞食持來法阿蘭若法者阿蘭若比丘
應常一心先問訊人喜心和視共語捨離顰
蹙讃言善來應畜火及火爐少多辦食及
食器常畜水及水器洗足水器常令有水
淨澡罐厠澡罐中亦應令有水應善知道
徑善知日數善知夜善知夜分善知星宿
讀誦星宿經善知修妬路比尼阿毘曇若
善知初禪二三四禪應善知須陀洹斯陀含
阿那含阿羅漢果若不能得修學當問知
當讀誦不應畜日愛珠月愛珠應畜法杖
所畜物皆隨順道如倶尼舍經廣説是名阿
蘭若法阿蘭若上座法者若諸比丘出界
阿蘭若上座應善教化下座比丘應爲説阿
蘭若法示教利喜諸下座比丘應隨上座教
行若諸居士至阿蘭若處應爲説甚深法
應示正道邪道應説知見若諸居士去者善
若不去少多與食應作是言我唯有是食
是名阿蘭若上座法近聚落住法者近聚落
住比丘應常一心先問訊人喜心和視共語
捨離顰蹙讃言善來應畜火及火爐少多
辦食及食器常畜水及水器洗足水器常令
有水淨澡罐厠澡罐中亦應令有水應
善知道徑善知日數善知夜善知夜分善知
星宿讀誦星宿經善知誦修妬路毘尼阿毘
曇善知初禪二三四禪應善知須陀洹斯陀
含阿那含阿羅漢果若不能得修學當問知
當讀誦不應畜日愛珠月愛珠所畜物皆隨
順道如倶尼舍經廣説是名近聚落住法近
聚落住上座法者若近聚落住上座比丘諸
比丘出界上座應教化下座比丘爲説近聚
落住法示教利喜諸下座比丘應隨上座教
行若諸居士來應爲説甚深法示正道邪道
應説知見教布施持戒忍辱行善受持八戒
是名近聚落住上座法洗足瓫法者比丘見
洗足瓫空應自著水若使人著是名洗足
瓫法洗足上座法者若下座已洗足上座
不應驅遣若驅得突吉羅是名洗足上座法
客法者若客比丘初到僧房中偏袒著衣
若泥洹僧高應下著若衣嚢在右肩上應
轉著左肩上若杖油嚢革屣針筒在右手中
應移著左手中若有大小便應先在外却已
入僧房若得水洗足已入若不得水以草
木樹葉拭足已入若門閉應求開門若開
應入若不開僧房外有牆塹刺蕀應在現
處立一心淨持威儀能起他善心若見舊
比丘應問此僧房中有若干歳比丘房舍不
若言有即語開門開門已入復問是房舍
中爲有人爲空耶若言空應問用何等水
若言井水應索罐及繩掃篲應開房戸彈
指若有毒蟲聞聲便去當安徐往出枕被褥
床榻覆地物出已應掃灑泥塗抖擻薦席
被褥枕覆地物覓蟲覓蟲已還如本敷洗足
瓮淨澡罐厠澡罐中皆著水持革屣至水
邊浣拂拭物浣已絞捩絞捩已擘散然後
捉革屣先拭前頭次拭後拭中拭帶若水
瓶在右邊應右手取水左手洗足若在左邊
應左手取水右手洗足洗足已著革屣入房
閉戸下橝坐繩床先徐攝一脚次攝第二
脚攝已大坐正觀諸法地了已應問舊比丘
此僧房中有前食後食不應問乞食處何處
有惡狗惡牛大童女寡婦何處是僧學家羯
磨覆鉢羯磨何處可行何處不可行問是
等事已應行乞食若是客比丘欲去罐繩
掃篲還付本主摒擋臥具閉戸下橝已去
是名客比丘法客比丘上座法者客上座應
籌量客比丘多少應語舊比丘言我爾所客
比丘來當知須爾所臥具是名客比丘上座
法欲行比丘法者若比丘明日欲行今日
應辭和上阿闍梨若聽去便去若不聽去
不得強去若是中住知不能増長善法當
出此僧房觀諸方籌量伴侶是人眞實不
同心不若道路病痛不棄我去耶如是籌
量已應去若不如是籌量去得突吉羅是名
欲行法欲行比丘上座法者欲行時上座應
最後發當付囑僧臥具出僧房已語諸伴黨
莫有所忘若伴黨有所忘物上座應不遠待
道中應教化等伴莫令作非法散亂調戲
是名欲行上座法非時法者若比丘非時欲
行應白和上阿闍梨我至某城邑某聚落某
甲舍若聽便去若不聽不應強去是名非
時法非時會法者除六齋日餘非時會非
時事非時坐若聞唱時打揵椎時應速去
速次第坐應隨法隨比尼隨佛教行莫輕上
下座是名非時會法非時會上座法者如
上説僧上座會坐法者月六齋所謂八日
十四日十五日二十三日二十九日三十日
於是日無病比丘應和合一處説法是中若
外道論議師懷嫉妬心來欲破説法比丘
當如法難詰降伏莫瞋惡口是名會坐法
會坐上座法者若下座先坐上座來不應
令起若驅令起得突吉羅是名會坐上座
法説法人法者應一心説法生慈悲利益心
當淨潔明了莊嚴語言次第相續辯才無盡
如是説法隨順諸法實相爲法故説不爲利
養是名説法人法説法人上座法者若下
座法師説法上座法師應觀察所説爲次第
説爲不次第説爲説法爲説非法若次
第説法應隨順讃善不次第若説非法應
呵止是名説法人上座法諸外道梵志六齋
日和合一處説法大得利養増長徒衆洴沙
王深愛佛法故作是念願諸比丘六齋日
和合一處説法我當引導大衆自往聽法令
諸比丘以是因縁大得供養増長徒衆以是
事白佛佛言從今日聽諸不病比丘六齋日
和合一處説法諸比丘隨佛教聽六齋日一
處説法國王群臣皆來聽法諸比丘大得供
養徒衆増長諸比丘或有坐地説法音聲
不能遠聞作是念佛聽我立説法善以是
事白佛佛言聽立説法爾時諸比丘廣説
大經説者勞悶聽者疲極以是事白佛佛
言若宜止時到聽止時諸比丘取佛經義
自用心廣分別説諸比丘心疑將無壞法耶
以是事白佛佛言從今日聽取佛經義莊嚴
言辭次第解説佛經本當直讀誦莫雜論
議爾時諸比丘處處亂唄佛言不應處處
亂唄爾時二比丘一處合唄佛言不得二
比丘合唄若合唄得突吉羅時諸比丘以是
説法唄取財利佛言不應以法取財利若
取得突吉羅爾時説法唄者將大衆到餘處
説法唄佛言不應將大衆到餘處説法唄
除自徒衆爾時諸比丘令一眼無眼通精癭
無手僂脊跛人説法讃唄時有賢者深愛佛
法諸外道嗤弄言此是汝等讃施師汝等
塔汝等所尊敬先受供養在前食在汝等
前行者正如是耶諸賢者皆大羞愧以是
事白佛佛言從今日一眼無眼通精癭無手
跛僂脊不應請説法讃唄若請得突吉羅
爾時有諸破戒破正見人令説法是人説法
因縁大得供養徒衆勢力行非法事不可禁
止諸比丘以是事白佛佛言從今日不應
請破戒破正見人説法若請説得突吉羅不
知使誰説法讃唄佛言若請先習説法讃唄
者令作若無先習説法讃唄者當次第語令
説法唄若諸比丘中無先習説法唄者又不
次第説法唄諸比丘得突吉羅是名説法法
不説法法者如雜部中廣説安居法者比
丘若欲安居先應籌量住處若住處出入安
隱有好樹林有好水晝夜少音聲少蚊虻
蜈蚣毒蛇少風少熱是中有眞實比丘得同
意比丘共安隱坐禪説法聽法若疾病當
得隨病藥隨病飮食瞻病人籌量如是事已
應安居若不如是籌量安居得突吉羅安
居中法者比丘安居中無佛所聽因縁不應
出界宿乃至一夜如伽尸王子出家作比丘
父王欲起佛圖遣使喚兒汝來共起佛圖
是比丘言佛未聽我爲作佛圖故破安居以
是事白佛佛言從今日聽爲起佛圖故去
是名安居中法安居上座法者安居上座應
觀諸房舍誰治誰不治若治應讃言善好
若不治教令治是名安居上座法安居竟法
者比丘安居已應作三事更唱界分若受
迦絺那衣隨得施物迦絺那衣所攝隨所
住房應灑掃泥塗若臥具有塵土垢膩應
抖擻浣浣治已還置本處出戸下橝聽隨
意去是名安居竟法受衆法者比丘應籌
量衆爲樂説法爲樂默然若樂説法應隨
宜爲説若樂默然則止是名受衆法往衆
會法者比丘應先分別往刹利衆應如是
往婆羅門衆應如是往居士衆應如是往
比丘衆應如是往到是衆中應如是入出行
坐應如是問訊如是言説或時應默然是
名往衆會法受衆法者受衆比丘應觀是
衆誰善行誰不善行若善行者應好看視供
給衣鉢湯藥所須若有罪應佐助令得出
若非善行者應如法呵責令心調伏是名受
衆法受衆上座法者受衆上座應如法教
化衆莫令非法調戲散亂是名受衆上座
説波羅提木叉法者五種説波羅提木叉
説戒序餘殘如僧常聞乃至僧説戒布薩竟
是名爲一又復説戒序説四波羅夷餘殘如
僧常聞乃至僧説戒布薩竟是名爲二又
復説戒序説四波羅夷説十三僧伽婆尸沙
餘殘如僧常聞乃至僧説戒布薩竟是名爲
三又復説戒序説四波羅夷説十三僧伽婆
尸沙説二不定法餘殘如僧常聞乃至僧説
戒布薩竟是名爲四第五廣説是名波羅
提木叉法説波羅提木叉人法者説波羅提
木叉比丘先當闇誦令利莫衆僧中説時錯
謬是名説波羅提木叉人法僧會法者除
月六齋日餘殘僧會僧事僧坐處唱時打揵
椎時諸比丘應速去如法次第坐應隨法
隨比尼隨佛教行不輕上中下座是名増會
法上座法者如上非時會上座説中座法
者中座下座比丘欲入白衣舍當推上座
在前應恭敬上座若上座便利中座下座
應待不應遠去若白衣來語諸長老入當
答言小待須上座至若檀越急喚入當留
上座所坐處然後坐檀越言受水當言小
待須上座入是名中座法下座法者下座
比丘應掃灑佛圖講堂布薩處佛圖門中衆
僧會處地應次第敷坐床應辦火及火爐應
辦燈及燈具洗足瓫中著水淨澡罐厠澡
罐中皆著水如是僧所有作事下座皆應
作是名下座法上中下座法者上中下座
比丘隨佛所説戒盡應受持是名上中下座
法浴室法者比丘入浴室應一心小語好
持威儀收攝諸根是名浴室法浴室洗法者
浴室中洗得五利一除塵垢二治身皮膚令
一色三破寒熱四除風氣五少病痛是
名浴室洗法浴室上座法者浴室中上座若
見下座比丘已洗不應驅遣若驅遣得突
吉羅是名浴室上座法和上法者和上應
教化共行弟子遮令離惡知識令近善知識
當佐助衣鉢湯藥若有罪佐助令得出是
名和上法共行弟子法者共行弟子不應輕
慢和上有所作事皆應白和上行時當隨從
和上後常供給一切所須常隨和上意不
得違逆若有所作不白和上不得作除禮
佛法僧用齒木大小便若共行弟子於和上
邊知不能増長善法應白和上持我付囑某
甲比丘和上應籌量是比丘教化法何似
弟子衆復何如若知是比丘具足善法當付
囑若知不具足當更付囑餘比丘若知和
上不好應捨去是名共行弟子法阿闍梨
法者阿闍梨應教化近行弟子遮令離惡
知識令親近善知識當佐助衣鉢湯藥若
有罪佐助令得出是名阿闍梨法近行弟
子法者近行弟子不應輕慢阿闍梨其所
作事皆應白阿闍梨行時當隨從阿闍梨後
常供給一切所須常隨順阿闍梨意不得違
逆若不白阿闍梨不得有所作除禮佛法僧
用齒木大小便若近行弟子知阿闍梨邊不
能増長善法應白阿闍梨持我付囑某比丘
阿闍梨應籌量是比丘教化法何似弟子衆
復何如若知是比丘具足善法當付囑若
知不具足當付囑餘比丘若阿闍梨不好
當捨去是名近行弟子法沙彌法者沙彌
不應輕慢和上有所作事皆應白和上行
時當隨從和上後常供給一切所須隨順和
上意不得有違逆若有所作不白和上不
得作除禮佛法僧用齒木大小便沙彌住和
上邊知不能増長善法應白和上持我付
囑某甲比丘和上應籌量是比丘教化法何
似弟子衆復何如若知是比丘具足善法
當付囑若知不具足當更付囑餘比丘若
和上不好應捨去應令取草樹葉取果齒木
除僧坊中草掃灑授飮食湯藥是名沙彌法
出力法者若白衣於寺中欲作惡事侵惱諸
比丘諸比丘爾時應苦切語令其折伏若
不折伏不應直向王言先語是惡人知識
次語王夫人及王子大臣等若是人捨惡事
便止莫令得事是名出力法隨後比丘法
者隨後比丘不應在前亦不應太在後不
得並肩行莫先語不應多語不問不應語
若問當時答若前行比丘説非法後比丘應
呵止若説法應隨喜若如法得施應受是
名隨後比丘法常入出家比丘法者入出家
時常攝諸根不應調戲淨持威儀如法能
起檀越善心是名常入出家比丘法至家法
者若比丘散亂心不厭離心至檀越家常得
五罪一不請自入二屏處坐三強坐四數
數食五無男子與女人過五六語是名至家
法住家法者住家比丘應善知坐處坐法
差別應爲諸白衣説甚深法示邪道正道應
説知見常應教布施持戒忍辱行善與受八
戒是名住家法住家上座法者住家上座
應好觀自徒衆莫令諸根散亂調戲常淨
持威儀起檀越善心是名住家上座法語言
法者客比丘初來時舊比丘不應疾與臥具
先應共語次問用僧臥具隨是比丘上中下
應與臥具是名共語言法息法者客比丘
初來時不應從舊比丘疾索房舍臥具初入
僧坊先應在現處立淨持威儀守攝諸根然
後向舊比丘説房舍臥具是名息法漉水嚢
法者比丘無漉水嚢不應遠行若有淨水
若河水流水又復二十里有住處不須漉水
嚢是名漉水嚢法經行法者比丘應直經
行不遲不疾若不能直當畫地作相隨相直
行是名經行法虚空法者一切虚空無界
他人向空中人空中人向地人不得遮羯磨
作羯磨是名虚空法便利法者比丘若欲
入厠先應彈指若有先入者應待出出
已脱衣著一處然後入厠應蹲坐若便利
未下者不應待下者不應留是名便利法
近厠法者比丘不應近厠讀誦經論議説法
不應近厠浣染割截刺衣一切所作不應近
厠除便利是名近厠法厠板法者比丘應
安徐便利勿令汚板是名厠板法厠上坐
法者若下座先入厠已擧衣上座後來不應
驅遣若驅遣得突吉羅是名厠上座法拭
法者不應用利物拭不應用草拭應用滑
石軟木是名拭法洗處法者若不沈大便
處不應坐臥僧臥具上若坐臥得突吉羅
若無水若白衣事水若著藥不得洗如是
不洗無罪是名洗處法近洗處法者若近
洗處不應讀誦經論議説法不應浣染割
截刺衣一切有所作不應近洗處但除洗
是名近洗處法洗處板法者比丘應安徐洗
勿令濕板是名洗處板法洗處上座法者
若下座先在洗處坐上座後來不應驅遣
若驅遣得突吉羅是名洗處上座法小便處
法者不得處處小便應在常處是名小便
處法近小便處法者比丘不應近小便處讀
誦經論議説法不應近小便處浣染割截刺
衣一切所作不應近小便處但除小便是
名近小便處法小便處板法者比丘應一心
安徐小便勿令濕板是名小便處板法小
便處上座法者若下座先入上座來不應驅
起若驅起者得突吉羅是名小便處上座
法唾法者比丘不應大聲唾不應唾淨潔
治地是名唾法唾器法者佛聽二種唾器
若瓦若銅應好守護勿令失更求覓妨行
道故是名唾器法鉢支法者佛聽用鍮石
銅鐵鉛錫白鑞瓦作應好賞護莫令失
更求覓妨行道是名鉢支法齒木法者佛
聽齒木三種枝上中下上者尺二寸下者
六寸餘者是中是名齒木枝法摘齒法者
不應用利物摘齒不應強摘不應破斷是
名摘齒法刮舌法者不應用利物刮令傷舌
是名刮舌法摘耳法者不應用利物摘耳垢
不得強摘當徐徐摘勿傷耳肌是名摘耳
法如是等比丘法當應受學修行與上法
相違是名非法行法
竟
二種毘尼及雜誦
三事決定知比尼相一本起二結戒三隨
結復有二種比尼諍比尼犯比尼復有二
種比尼淨比尼煩惱比尼復有二種比尼
比丘比尼比丘尼比尼復有二種比尼遍比
尼不遍比尼諍比尼者相言共鬪諍訟相罵
相打作二分諸比丘應觀察是事何因縁起
云何可滅起鬪亂事因縁者十四破僧事
六鬪諍根本起鬪亂因縁滅相言事者以
二比尼滅現前比尼多覓比尼是名滅比
尼云何犯比尼五衆犯定犯攝犯比尼云
何五種所謂波羅夷僧伽婆尸沙波夜提
波羅提提舍尼突吉羅犯是五衆犯應求
本起應覓除滅本起者五衆罪所起因縁
有身犯非口非意有口犯非身非意有身意
犯非口有口意犯非身有身口意犯無但
意犯是名犯起因縁有犯下罪心念便除
滅有犯中罪從他除滅有犯須出罪羯磨
有犯不可除滅犯出罪羯磨有二種一者
覆藏二者不覆藏覆藏者隨覆藏日與別
住不覆藏罪但與六日六夜摩那埵犯不
可治則不可除滅煩惱比尼者應覓起因
縁滅因縁起因縁者可繋法中貪著心見利
味諸煩惱發是名起因縁滅因縁者於可
繋法中觀無常生滅厭離捨滅善心住諸禪
定三昧地中和合諸行繋心縁中入三脱門
能斷見諦所斷思惟所斷結使二種結斷故
證沙門果隨得果故有聖人差別是名攝
斷結比丘比尼者是淨是不淨比丘尼比
尼者是淨是不淨遍不遍一切遍一切遍
時淨者初夜受漿二時淨者初夜後夜分
應若坐禪若讀經一夜淨者比丘尼應一夜
畜長鉢二夜淨者得二夜共未受大戒人宿
三夜淨者第三夜未受大戒人應移處宿五
夜淨者佛聽極久五夜不受依止六夜淨者
阿蘭若比丘怖畏處得六夜離衣宿七夜淨
者病聽極久七夜畜殘藥得服十夜淨者
比丘畜長衣鉢極久得至十夜半月淨者
應半月一處和合説戒作布薩一月淨者得
非時衣極久得一月畜衣二月淨者比丘
聽二月無依止三月淨者比丘應三月安居
四月淨者受露坐比丘在多雨國土應四月
空地住八月在覆處五月淨者比丘五月受
迦絺那衣八月淨者受露坐比丘在少雨
國土應八月在露地住四月在覆處九月淨
者比丘有事未了極久應停至九月一歳
淨者一歳比丘得受迦絺那衣二歳淨者
二歳比丘尼應常隨逐和上三歳淨者比
丘中間相降三歳得共大繩床上坐小繩床
上得共二人坐獨坐床上但一人坐五歳淨
者五歳比丘應依止他滿五歳已得離依
止宿六歳淨者比丘尼六歳應依止他滿
六歳已得離依止宿七歳淨者佛聽沙彌極
小乃至七歳九歳淨者九歳比丘應隨僧作
使十歳淨者十歳比丘應畜弟子又極小
十歳曾嫁沙彌尼得受六法十二歳淨者
曾嫁式叉摩尼年十二應受具足戒十二歳
淨者比丘尼應畜弟子十八歳淨者童女
沙彌尼年十八歳應受六法二十歳淨者
沙彌年二十應受具足戒童女式叉摩尼年
二十應受具足戒二十歳比丘僧應令教
化比丘尼一淨者應一比丘作阿地檀布
薩二淨者二比丘應共分施物展轉分三
淨者三語布薩四淨者四比丘應説波羅
提木叉五淨者五比丘應差自恣人八淨
者八比丘應受大衆會法十淨者十比丘
應受具足戒二十淨者二十比丘應作出罪
羯磨鉢淨者佛聽二種鉢瓦鉢鐵鉢八種
鉢不應畜衣淨者七種衣不作淨施得畜
僧伽梨欝多羅僧安陀會雨浴衣覆瘡衣
尼師壇及餘百一物刀子淨者佛聽畜月
頭刀子爲割截衣故鍼淨者佛聽畜二種
鍼銅鍼鐵鍼三種鼻糠鼻圓鼻小豆鼻比
丘無鍼不應行染淨者五比丘白佛言世
尊我等用何等物染衣佛言用根汁莖汁
葉汁花汁果汁新生犢子糞汁染壞色淨者
比丘得新衣應三種壞色若青若泥若茜
量淨者不應等佛衣量作衣應隨自身量
如是等諸淨盡應思惟觀察及二部波羅提
木叉并義解比尼増一無本起因縁比尼共
不共是事淨不遮是事不淨遮如青黄赤
白色是不淨遮非青黄赤白色是淨不遮
如酒色酒香酒味酒力是不淨遮非酒色非
酒香非酒味非酒力是淨不遮又如諸比
丘作淨已得用如五種子生比丘五種作淨
得食八種漿以水作淨得飮十種衣三種壞
色淨得用是事淨比丘比丘尼應用是事
不淨比丘比丘尼不應用是事某方某時淨
比丘比丘尼應用是事某方某時不淨比丘
比丘尼不應用是事某時某人應用如飢
餓時如老病比丘應用若豐樂時若年少無
病比丘不應用如是事應籌量輕重本末已
應用二犯
等竟
波羅夷法初戒
佛在毘耶離爾時須提那迦蘭陀子比丘作
是念佛結戒斷婬欲先作無罪我多作婬欲
不知我何處是先何處非先如是心生疑悔
是事白佛佛言是須提那迦蘭陀子比丘
未結戒前一切婬欲不犯問佛説狂人不犯
齊何名狂佛言有五相名狂人親里死盡
故狂財物失盡故狂田業人民失盡故狂或
四大錯亂故狂或先世業報故狂比丘雖有
是五狂相若自知我是比丘作婬欲得波
羅夷若不自知不犯問比尼中説散亂心不
犯云何名散亂心佛言有五種因縁令心
散亂爲非人所打故心散亂或非人令心散
亂或非人食心精氣故心散亂或四大錯故
心散亂或先世業報故心散亂比丘有是五
種散亂心自覺是比丘犯波羅夷若不自
覺知不犯問佛言病壞心人不犯云何名
病壞心人有五種病壞心或風發故病壞心
或熱發故病壞心或冷發故病壞心或三
種倶發故病壞心或時節氣發故病壞心
比丘有是五種病壞心若自覺是比丘得波
羅夷若不自知不犯有跋耆子比丘是比
丘不還戒戒羸不出到自家作婬欲已還生
信心故出家作是念我當問諸比丘我還
得受具足戒當出家作比丘若不得當止
是人問諸比丘比丘以是事白佛佛言若
比丘不還戒戒羸不出自至家作婬欲是
人不得受具足戒隨今日是戒應如是説
若比丘入比丘法不反戒戒羸不出作婬欲
乃至共畜生得波羅夷有一比丘作道想
非道中作婬欲心生疑我將無得波羅夷耶
是事白佛佛言道中道想作婬欲得波羅
夷道中非道想亦得波羅夷道中疑亦得
波羅夷非道中非道想得偸蘭遮非道道
想得偸蘭遮非道中疑亦得偸蘭遮道者
小便道大便道口道若令入大便道中得波
羅夷入小便道中得波羅夷入口道中得
波羅夷比丘於象作婬欲若觸肌得波羅夷
若不觸偸蘭遮若不觸出精僧伽婆尸沙
牛馬駱駝驢騾猪羊犬猿猴麞鹿鵝鴈孔雀雞
等亦如是若觸波羅夷若不觸偸蘭遮若
不觸出精僧伽婆尸沙有一比丘常婬欲
發語善知識我婬欲常發憂惱不能自止
得一女人共作婬欲可休知識語言便可作
去即隨知識語作婬欲知識比丘心生疑
悔我將不得波羅夷耶以是事白佛佛言
不犯波羅夷得偸蘭遮罪長老優波離問佛
言世尊偸蘭遮云何懺悔除滅佛言有四
種偸蘭遮有偸蘭遮罪從波羅夷生重有偸
蘭遮罪從波羅夷生輕有偸蘭遮從僧伽婆
尸沙生重有偸蘭遮從僧伽婆尸沙生輕優
波離從波羅夷生重偸蘭遮應一切僧前悔
過除滅從波羅夷生輕偸蘭遮應出界外四
比丘衆悔過除滅從僧伽婆尸沙生重偸蘭
遮亦出界外四比丘衆悔過除滅從僧伽婆
尸沙生輕偸蘭遮一比丘悔過除滅
佛在舍衞國有乞食比丘名難提中前著
衣持鉢入城乞食食竟持尼師壇著左肩上
入安陀林一樹下敷尼師壇大坐有魔天神
來欲破是比丘三昧化作端正女人在比
丘前立比丘從三昧起開眼見此女人即
時起貪著心世俗禪定不堅固發婬心失禪
定欲摩女身女人即却漸漸遠去是比丘
即起隨逐時林中有死馬到死馬邊女身
不現是比丘婬欲燒身故共死馬作婬作
婬已欲熱小止即時生悔言我已墮非是比
丘非釋種子諸比丘必棄我不復共我住
我不應以是不淨身著袈裟即揲袈裟著嚢
中置肩上詣佛所爾時佛與百千萬大衆圍
遶恭敬説法佛遙見是比丘來作是念若
我不軟語勞問是人必破心肝熱血從面孔
出是比丘到佛所佛言善來難提汝能還
學比丘所學耶是比丘聞佛言善來難提
心大歡喜作是念我當得共諸比丘住必
不擯我如是思惟已答佛言世尊我能還
學比丘所學爾時佛告諸比丘汝等還與
難提比丘學法若有如難提比丘者亦與
學法應一心和合僧難提比丘偏袒右肩脱
革屣胡䠨合掌作是言大徳僧憶念我難
提比丘不還戒戒不羸作婬欲我難提從僧
乞還學法僧憐愍難提故還與我學法第
二第三亦如是乞衆中一比丘應僧中唱説
大徳僧聽難提比丘不還戒戒不羸作婬欲
難提從僧乞還與學法今僧憐愍故還與
學法若僧時到僧忍聽還與難提比丘學法
白如是如是用白四羯磨還與難提比丘學
法竟僧忍默然故是事如是持與學沙彌
行法者與學沙彌佛所結一切戒盡應行
在諸比丘下坐應授與大比丘飮食湯藥自
應從沙彌白衣受飮食不得與大比丘同室
過二宿自不得與白衣沙彌過二宿得與大
比丘布薩自恣二羯磨與學沙彌不得足數
作布薩自恣羯磨憍薩羅國有一比丘深山
林中獨住有非人女來語比丘言共作婬
欲來比丘言莫作是語我是斷婬欲人女
言汝若不來我當破汝利與汝衰惱比丘
言隨汝作我不共汝作婬欲作是語已中
夜比丘臥眠鬼女合納衣持比丘著王宮内
夫人邊臥眠王覺見已問言汝何人耶比
丘言我是沙門是何沙門答曰我是釋子
沙門王言汝何以來此比丘以是事具向
王説王言汝何用在深山林中住爲惡鬼
所嬈汝去我知佛法故不與汝事是比丘
有大事得脱向諸比丘具説諸比丘以是
事白佛佛言從今日如是無人深山林中
可畏處不應住憍薩羅國有一比丘阿蘭
若處住有毘舍遮鬼女人來語比丘言作
婬欲來比丘言莫作是語我是斷婬欲人
鬼女言汝若不作我當破汝利與汝衰惱
比丘言隨汝作我終不與汝作婬欲比丘
夜臥鬼女以納衣裹持著酒舍酒瓫中酒
家人明日見比丘在酒瓫中問言汝是何
人答言我是沙門是何沙門答言釋子沙
門問言汝何故在是中比丘具説是事酒
舍人言汝去比丘以從是大事得脱故向
諸比丘説諸比丘以是事白佛佛言從今
日比丘深山林中空處可異無人處不應住
有比丘在惡牛群中行惡牛逐欲觸比丘
走倒女人上女人抱捉比丘比丘出手推
却是比丘心生疑我將無得波羅夷耶以
是事白佛佛言不犯從今日應安徐行牛
群中有一比丘看井墮井中井中先有女
人比丘墮上女人抱捉比丘比丘推却有
居士入僧坊井上看見是比丘即時牽出
出時與女人倶出居士問言比丘與女人是
中作何等比丘言是女人先墮我後墮是
比丘生疑我將無得波羅夷耶以是事白
佛佛言無罪從今日應一心看井莫令墮
有一乞食比丘中前著衣持鉢入舍衞城乞
食到小門中欲入有女人欲出二人肩相
觸是比丘生疑我將無得波羅夷耶以是事
白佛佛言若無心無罪從今日應徐徐行
乞食有比丘女人共乘船渡水船沒水中
女人抱捉比丘比丘推却比丘後生疑我
將無得波羅夷耶以是事白佛佛言不犯
從今日當徐徐乘船
有一男子名迦毘羅緊度状似女人喜女
人事到比丘尼所語比丘尼言度我出家
諸比丘尼不思惟便度是人摩捫比丘尼比
丘尼驅出復摩捫式叉摩尼式叉摩尼驅出
復摩捫沙彌尼沙彌尼驅出比丘尼自念
我將無得波羅夷耶以是事白佛佛言無
罪從今日當好思惟然後應度有一估客
遠行其婦與他人作婬欲有娠轉大怖畏
故自墮胎墮胎已看是死兒大愁憂無有同
意人可使棄此死兒者是家中有一比丘尼
常入出其家是比丘尼中前著衣持鉢來入
其舍比丘尼問言汝何故愁憂答言我夫
遠行我於後與他作婬欲有娠聞夫欲來
我怖畏故自墮胎我今無同意人與我棄此
死兒者是故愁憂語比丘尼言善女汝能
爲我棄此死兒不答言我能持去誰能知
者即盛著瓫中以物覆頭遠棄著無人行處
是中有諸博掩人見是比丘尼持瓫來各
相謂言往看比丘尼棄何物即共往看見
死兒見已自相語言釋子比丘無斷婬欲
共比丘尼行婬欲有娠生兒棄之一人語
二人二人語三人如是展轉惡名流布遍
舍衞城有比丘少欲知足行頭陀聞是事
心大愁憂以是事白佛佛以是因縁故和合
僧佛知故問是比丘尼汝實爾不答言實
爾世尊佛種種因縁呵是比丘尼言云何名
比丘尼棄他死胎從今日諸比丘尼不應
棄死胎若棄得罪倶薩羅王波斯匿聞跋
陀迦毘羅出家即請來入宮中夏四月共止
一處後時王欲到園中語守門人言汝好
守門莫令是比丘尼出守門人言爾王出
後時守門人作是念是比丘尼樂住不走時
守門人有餘因縁比丘尼著夫人被服從門
出逕到祇洹爾時佛與百千衆恭敬圍遶説
法佛遙見來近已佛言善來跋陀迦毘羅
當佛作是語時即失夫人被服頭髮自落
袈裟著身作比丘尼作比丘尼已到佛所
頭面禮佛於一面立佛爲説四如意足神通
道即時比丘尼得神通力是時王聞跋陀迦
毘羅女走去便將兵衆圍繞比丘尼坊是比
丘尼便飛虚空中王仰看見已生悔心我云
何汚是阿羅漢比丘尼心悶躄地時諸群臣
以冷水灑還得醒悟向比丘尼悔過諸比
丘尼驅出汝是行婬欲人出去是比丘尼
言我無受欲心諸比丘尼言汝夏四月共
王在宮殿中云何不受是比丘尼不知云何
以是事白佛佛知而故問是比丘尼汝實受
細滑不答言世尊我云何當受我覺是細
滑如熱鐵入身佛言汝若無受細滑心無
罪爾時佛語諸比丘尼汝等勿復説是跋陀
迦毘羅事女人業報因縁故得是女根他
人強行婬若比丘尼他人強捉行婬無受欲
心無罪有比丘尼名善生端正可愛能動
人心迦毘羅緊度先不語直來摩觸是比丘
尼比丘尼驅出驅出已心生疑悔我將
無得波羅夷耶以是事白佛佛言無受欲
心無罪有比丘尼名陀尼端正可愛能動
人心中前著衣持鉢欲入舍衞國乞食道中
有諸博掩人將入深林中強共行婬諸比
丘尼驅令出坊作是言汝是行婬人不應住
此是比丘尼言我無心受細滑諸比丘尼
言諸博掩人將汝到深林中行婬云何不受
是比丘尼不知云何以是事白佛佛知故問
汝實受細滑不答言世尊我云何受我以
手推脚蹋轉身不能得脱佛言若無心不
受無罪
佛語諸比丘尼言汝等勿復説是比丘尼事
是比丘尼手推脚蹋轉身不受爲他強捉無
罪有比丘尼名守園中前著衣持鉢行乞
食有諸博掩人牽入深林中強爲婬欲諸
比丘尼驅令出坊是比丘尼言諸善女我
無心受細滑諸比丘尼言諸博掩人牽汝
入深林中作婬欲云何不受是時阿難在比
丘尼坊中諸比丘尼語言阿難在此阿難
問是比丘尼敬畏阿難故不能答阿難嫌
其不答是比丘尼心念諸比丘尼驅我出坊
長老阿難復嫌我我用活爲今當至阿耆羅
婆河自投而死是比丘尼盛滿瓶沙自繋其
頸沈於水中沙瓶繩斷身或浮沒爾時諸博
掩人遊戲岸邊見已相語汝看是比丘尼
爲水所漂浮往取來即共出之扶著岸邊
水出得穌將入深林共作婬欲還來入坊
諸比丘尼復驅出言汝先言無心受細滑今
博掩人將汝入深林中作婬已放來是比丘
尼不知云何以是事白佛佛知故問比丘尼
言汝有心受細滑不答言世尊我云何受
我啼哭大喚語言莫作不能得脱佛言汝
若無心受細滑無罪佛語諸比丘尼言汝等
勿復説是比丘尼事女人以先世業因縁故
得是女根不得自在雖啼哭亦強捉雖言
莫作亦強作雖大喚亦強作若比丘尼爲
他強捉無受欲心無罪初波羅
夷竟
第二盜戒之初
佛在王舍城因達尼迦陶師子比丘結不盜
戒言先作不犯是比丘心生疑悔言我多
盜取材木不知何者是先何者非先是事白
佛佛言達尼迦比丘未結戒前一切時取材
木不犯是名先作不犯有比丘空處取無
所屬物持去心生疑我將無得波羅夷耶
以是事白佛佛言若知是物屬他得波羅
夷若是物屬他生無屬想取得波羅夷屬
他物中疑亦得波羅夷是物無屬生有屬
想取得偸蘭遮無所屬物生疑亦得偸蘭
遮若無屬物生無屬想無罪比丘他不與
飯食自取持去心生疑我將無得波羅夷
耶以是事白佛佛言當計是飯食直飯麨
糒魚肉餅亦應計直有一比丘不請自來
食心生疑我不得波羅夷耶以是事白佛
佛言不犯從今日不請不應往食若往食
得突吉羅有舊住比丘至聚落有知識比丘
與取食分是比丘從聚落還知識比丘言
我與汝取食分是比丘言汝何故取答言
爲汝故取是比丘言我不語汝汝何故取
知識比丘生疑我將不得波羅夷耶以是事
白佛佛言不犯從今日比丘若他不語不
應取食分若不語而取得突吉羅有一比
丘至聚落衆僧分飯是比丘有二共行弟
子是弟子不相知故倶取食分後二弟子
自相語言汝所取分我所取分誰具足取
得波羅夷耶心生疑以是事白佛佛言
不犯從今日應自相語令一人取取時當言
我與某甲比丘取食分有一比丘病衆僧分
飯看病人爲取飯是比丘死諸比丘不知
云何以是事白佛佛言若病人先死後取
飯還歸本處若先取飯後死應同死比丘
餘物分
十誦律卷第五十七

十誦律卷第五十八第十誦之三
　後秦北印度三藏弗若多羅譯　
比尼誦盜戒之餘
諸比丘自相語言共作賊去來答言隨意
是比丘發去中道心悔生慚愧我等云何
於善佛法中以信出家而作賊耶作是念
已便不復去心疑我等將無得波羅夷耶
是事白佛佛言不得波羅夷得偸蘭遮諸
比丘自相語言共作賊去來答言隨意
發去時中道一人心悔生慚愧我云何於善
佛法中以信出家而作賊耶復作是念若
我不去餘人或當殺我當共去我不用物
不取分作是思惟已逐去逐去已是中不奪
他物亦不取分是比丘生疑我將無得波
羅夷耶是事白佛佛言不犯波羅夷得偸
蘭遮又復諸比丘自相語言共作賊去來
答言隨汝等意發去去到處都無所得是
諸比丘生疑我將無得波羅夷耶是事白佛
佛言不得波羅夷得偸蘭遮諸比丘自相
語言共作賊去來答言隨汝意發去是中
半比丘邏道半比丘取物邏道者言我等
不取他物無罪也後生疑我等作如是事
將無得波羅夷耶是事白佛佛言不得波
羅夷得偸蘭遮諸比丘自相語言共作賊
去來答言隨意發去已半得物半不得物
不得物者言我不得他物不取分無罪也又
復生疑我等將無得波羅夷是事白佛佛
言不得波羅夷得偸蘭遮又復諸比丘自
相語言共作賊去來答言隨意相語言
當少少取莫令具足取已合衆人物欲分
物滿五錢諸比丘生疑我等將無得波羅夷
耶以是事白佛佛言隨人取物離本處計
直守邏人與比丘衣比丘不取作是念
是中誰是檀越誰是主是事白佛佛言但
隨施者受有賊捉弟子將去和上還奪取
和上疑我將無得波羅夷耶以是事白佛佛
言若決定屬賊得波羅夷若未決定無罪
阿闍梨近行弟子亦如是有賊捉一比丘將
去還自盜身走來生疑我將無得波羅夷
耶以是事白佛佛言自偸盜身無罪比丘持
可税物行到關門作是念我若持是物過得
波羅夷又作是念是税直我寧持與若佛
法僧若和上阿闍梨若父母如是思惟已爲
守關人共軟語言我持是物供養若佛法僧
若和上阿闍梨若父母因是物與他若作信
若作自供所須如是等口軟語力得過無
咎飛過無罪比丘從餘比丘借獨坐床已
作是念我後不復還主求索言長老還我
床作是言不與汝尋生疑悔心我將無得
波羅夷耶是事白佛佛言不得波羅夷得
偸蘭遮比丘從他借經卷已作是念我不復
還主來索言長老還我經來作是言不
與汝尋生疑悔心我將無得波羅夷耶是
事白佛佛言不得波羅夷得偸蘭遮有比
丘偸弊衣嚢嚢中有大價衣見已生念我
將無得波羅夷耶是事白佛佛言計衣嚢
價直五錢得波羅夷若不直得偸蘭遮諸
賊持酒至阿蘭若處飮半藏半諸比丘遊行
林中見酒語弟子持到住處用作苦酒弟
子隨教持歸賊還求酒不得賊到諸比丘所
問言長老彼處酒汝持來不比丘言持來
賊瞋言汝是賊賊比丘言何故賊賊賊言
我是賊汝復偸我故言賊賊是比丘生疑
我將無得波羅夷耶是事白佛佛知故問
汝以何心取比丘言世尊我謂是酒無主
故取佛言無罪從今日若見物應好思量
已取諸賊持肉至山林中食半藏半諸比
丘遊行林中見肉語諸弟子持到舍以供明
日弟子隨教持歸賊還求肉不得到比丘
所問言長老彼處肉汝持來不比丘言我
持來賊瞋言汝是賊賊比丘言何以故賊
賊賊言我是賊汝復偸我故言賊賊是比
丘生疑我將無得波羅夷耶是事白佛佛
知故問汝以何心取比丘言世尊我謂是
肉無主故取佛言無罪從今日若見物應
好思量已取諸賊破城邑聚落若持錢物上
至阿蘭若處後官力來圍遶是處是賊怖畏
急故持物施諸比丘施已便出去諸白衣
來見物在比丘所語言長老此是我物今
在汝手比丘言賊布施我諸白衣言誰信
汝語汝或自作賊或從賊得諸比丘不知
云何是事白佛佛言莫從賊取物若賊主
與當取取已便染壞色著若壞色已主故
索者當還有居士脱衣著道邊便利有納衣
比丘見四向顧視不見人便取持去居士
言比丘莫持我衣去比丘不聞故去不止
居士走逐奪取語言比丘法應不與強取
耶比丘答言我謂是衣無所屬居士言是
我衣非無所屬比丘言若是汝衣持去是
比丘生疑我將無得波羅夷耶是事白佛
佛知故問汝以何心取比丘言我謂無所
屬故取佛言無罪從今日見物應好思量已
取物實有所屬似無所屬諸人有親里死
棄著死人處是國土人法好淨潔脱衣著
死人處外然後入燒屍納衣比丘見是衣
四顧不見人便持去白衣見已語比丘言
莫持我衣去比丘不聞其言故去不止白衣
走逐捉奪衣取語言比丘法應不與取耶
比丘答言我謂是衣無所屬白衣言是我
衣非無所屬比丘言若是持去是比丘生
疑我將無得波羅夷耶是事白佛佛知故
問汝以何心取比丘言我謂無所屬故取佛
言無罪從今日若見物應好思量已取有
物實有所屬似無所屬浣衣人持諸衣浸
著水中忘去到餘聚落還憶念言我不失
是衣耶爾時納衣比丘求弊納衣故到是處
見是衣四顧不見人便持去浣衣人來見比
丘持去語言莫持我衣去比丘不聞故去不
止浣衣人走逐捉奪取語言比丘之法應
不與取耶比丘答言我謂是衣無所屬浣
衣人言是我衣非無所屬比丘言若是持
去是比丘生疑我將無得波羅夷耶是事
白佛佛知故問汝以何心取比丘言我謂
是無所屬故取佛言無罪從今日若見物
應好思量已取有物實有所屬似無所屬復
有浣衣人持衣至水邊浣浣已絞捩曬已
一處坐看有納衣比丘求弊納衣是處見
衣四顧不見人便持去浣衣人來見比丘
持衣去語比丘言莫持我衣去比丘不聞
故去不止浣衣人走逐捉奪取語言比丘
法應不與取耶比丘答言我謂是衣無所
屬浣衣人言是我衣非無所屬比丘言若
是汝衣持去是比丘生疑我將無得波羅
夷耶是事白佛佛知故問汝以何心取比
丘言我謂無所屬故取佛言無罪從今日
若見物應好思量已取有物實有所屬似
無所屬有一小兒持舍勒終日在道中戲
忘舍勒歸去納衣比丘求弊納衣到是處見
已四顧不見人便持去小兒舍有女出
見語比丘言莫持我舍勒去比丘言我道
中得女人言我小兒持舍勒終日道中戲
忘持歸汝莫持去比丘言若是汝許便持
去比丘生疑我將無得波羅夷耶是事白
佛佛知故問汝以何心取比丘言我謂是
無所屬故取佛言無罪從今日若見衣好
思量已取諸納衣比丘著不淨汚納衣諸
天神金剛神不憙亦失威徳是事白佛佛
言不淨汚納衣不應著著得突吉羅有一居
士聞諸釋子比丘能著納衣持大價㲲裹
八枚錢著糞壤中令縷現遠處立看有一
納衣比丘求弊納故到是處見縷已便取
取已見是大價㲲便持去居士喚言長老
是我㲲汝莫擔去比丘言我自糞壤中得
何預汝事居士言我聞釋子比丘能著弊納
衣我欲試故持大價㲲裹八枚錢是㲲中
有八枚錢若不信我可數看數看已實有八
枚錢比丘言若是汝許便持去比丘生疑
我將無得波羅夷耶是事白佛佛知故問汝
以何心取比丘言我謂無所屬故取佛言
無罪從今日若見物應好思量已取有一
納衣比丘藏納衣著一處入舍衞城乞食
更有納衣比丘求弊納故到是衣邊見已四
顧不見人便持去以水浣之祇桓門邊曬
衣主比丘乞食還久求不得欲入祇桓見在
門邊語取衣比丘言長老汝得波羅夷耶
取衣比丘言何以故衣主言我納衣汝輒
持來取衣比丘生疑我將無得波羅夷耶
是事白佛佛知故問汝以何心取比丘言
我謂無所屬故取佛言無罪從今日若見
物應好思量已取藏物異無所屬物亦異
憍薩羅國近死人處有諸天祠舍守祠舍人
浣衣絞捩曬已不收撿風吹墮死人處有
一比丘死人處住觀死屍見是衣四顧不
見人便持去守祠人見語言長老莫奪我
衣去比丘言我死人處得何預汝事守祠
人言是我衣我浣絞捩曬有小因縁不時
收撿風吹墮死人處比丘言若是汝衣便
持去比丘生疑我將無得波羅夷耶是事
白佛佛知故問汝以何心取比丘言我謂
無所屬故取佛言無罪從今日若見物應
好思量已取諸比丘取屬死人處中衣諸旃
陀羅言長老莫取我是中輸税物諸比丘
不知云何是事白佛佛言從今日有屬死
人處衣比丘不應取若取得罪爾時於屬
死人處外邊撿取小叚弊納諸旃陀羅亦
不聽取是事白佛佛言是中若遮莫取若
取得突吉羅有一居士請佛及僧明日食佛
默然受居士知佛受已頭面禮佛足右遶已
去到自舍是夜辦多美飮食辦食已晨朝敷
座處時到遣使詣佛所白佛言世尊食具
已辦唯聖知時佛及衆僧入居士舍長老耶
舍守僧坊請食分給孤獨居士二小兒到祇
桓僧坊中庭遊戲諸賊欲侵惱劫奪耶舍比
丘見已作是念此兒可愍無所知故當爲是
賊傷害劫奪即入禪定以神通力起四種兵
諸賊見已心大怖畏謂是官力若聚落力所
見圍遶我或當了如是思惟便疾遠去諸
比丘來語耶舍言汝得波羅夷耶舍言何
以故諸比丘言賊欲侵惱奪是兒物汝便
爲奪取故耶舍生疑是事白佛佛知故問
汝云何奪取耶舍言我現神通力佛言現
神通力取無罪有一居士請佛及衆僧明
日食佛默然受居士知佛默然受已頭面禮
佛足右遶已去到自舍是夜辦具多美飮食
辦已晨朝敷坐處時到遣使詣佛所白佛言
世尊食具已辦唯聖知時佛及衆僧入居士
舍一比丘守僧坊請食分新誦呪術給孤獨
居士二小兒到祇桓遊戲諸賊欲侵惱劫奪
比丘見已念言是兒可愍無所知故爲賊
所傷害劫奪我新誦呪術可試誦救是小兒
有驗以不即誦呪術時有四種兵出諸賊
見已心大怖畏念言是或官力若聚落力圍
遶我我或當了如是思惟已便疾走去諸
比丘來語守僧坊比丘言長老汝得波羅
夷守僧坊比丘言何以故諸比丘言人欲
侵惱奪是兒物汝便奪取故是比丘生疑
我將無得波羅夷耶是事白佛佛知故問
汝以何心取比丘言我試誦新呪術救是
小兒故出四種兵取佛言若誦新呪術取
無罪舊比丘到餘聚落衆僧分衣是比丘
有善知識爲是比丘取衣分是比丘從聚落
還善知識比丘語比丘言長老爲汝取衣
分是比丘言何以故取善知識比丘生疑
我將無得波羅夷耶是事白佛佛言無罪從
今日若比丘不語不應爲他取衣分若取得
突吉羅舊比丘到餘聚落衆僧分衣是比
丘有二共行弟子是二弟子不相知故各爲
和上取衣分後二弟子自相語言汝亦取衣
分我亦取衣分誰具足得波羅夷耶心生
疑以是事白佛佛言不犯從今日應自相
語令一人取取時當言我與某甲比丘取衣
分有一比丘病衆僧分衣看病比丘爲取
衣分是病比丘死諸比丘不知云何是事白
佛佛言若先死後取衣分者應還歸本處若
先取衣分後死者應同死比丘餘物分有一
居士數數用衆僧田不與衆僧税直是居士
後時欲種舊比丘來語居士言汝數數用衆
僧田而不與直汝今莫種若欲種者當與僧
價居士聞是語故強種時舊比丘臥地遮
犁居士慚愧即休不種是比丘生疑我將無
得波羅夷耶是事白佛佛言無罪從今日
莫身作可羞事有一比丘盜佛圖物生疑
我將無得波羅夷耶是事白佛佛言若有
守護者應計直若具足得波羅夷舊比丘令
人種衆僧田是衆僧田近一居士田比丘亦
令人種居士田居士語比丘言莫種我田比
丘言我自種衆僧田何預汝事居士言是田
我有非人作證是國土諸田中以橛若死人
脚骨頭骨著土中爲識居士示其相比丘
見已慚愧捨犁牛去是比丘後還復遣人過
相種居士後見語比丘言我先與汝共諍時
出地相已不知耶今日云何復種是比丘即
捨犁牛去心生疑我將無得波羅夷耶是
事白佛佛言應計價直若具足得波羅夷
不具足得偸蘭遮有一比丘不與取花樹
生疑我將無得波羅夷耶是事白佛佛言
應計是花樹價直若具足得波羅夷果樹亦
如是有一比丘破雕巣時雕常來圍遶精
舍空中悲鳴佛問阿難是雕何故大悲鳴耶
阿難言有一比丘破其巣是故悲鳴佛言
從今日不應破雕巣若破得突吉羅復有
比丘取雕巣煮染時雕常來圍遶精舍空中
悲鳴佛問阿難是鵰何故悲鳴阿難言
有一比丘取巣煮染是故悲鳴佛言從
今日不應取雕巣煮染若取得突吉羅有居
士蘿蔔園盛好一比丘詣居士所語言與
我蘿蔔居士問言汝有價耶爲當直索比
丘答言我無價居士言若人須蘿蔔者當
持價來若我直與云何得活比丘言汝心
定不與我耶居士言我定不與汝時比丘
以呪術力呪令乾枯是比丘如是作已心生
疑我將無得波羅夷耶是事白佛佛言應
計是蘿蔔直若具足得波羅夷若不具足得
偸蘭遮莖園花園葉園果園亦應如是計價
直有馬行食比丘以一束草示馬馬隨比丘
去比丘指示餘草心念使食他草是比丘生
疑我將無得波羅夷耶是事白佛佛言不得
波羅夷得偸蘭遮諸比丘遊行憍薩羅國向
舍衞城共估客倶來是中有嶮道諸估
客乘好馬語諸比丘汝亦乘如是好馬令疾
過嶮道是中有比丘乘是好馬生心作是
方便是馬可得身亦小動尋生疑我將無
得波羅夷耶是事白佛佛言不得波羅夷
得偸蘭遮有估客乘滿船寶比丘寄載渡
河生心作如是方便是寶可得身亦小動尋
生疑我將無得波羅夷耶是事白佛佛言
不得波羅夷得偸蘭遮有一估客載滿船
寶渡水船沒水中寶物沈下衣箱隨流而去
船主怖懼不得往取有比丘下流洗見已
取持去估客見已語比丘言莫奪我衣箱
比丘言我自水中得何預汝事估客言
我船沒水中沈失寶物衣箱隨流下我怖懼
故不得時取比丘言若是便持去是比丘
生疑我將無得波羅夷耶是事白佛佛言
無罪有一比丘持四方衆僧物移著餘坊
心生疑我將無得波羅夷耶是事白佛佛
言不得波羅夷得突吉羅諸賊牽牛上至
阿蘭若處繋著樹而去諸比丘食後經行林
中見繞樹挽靷比丘憐愍解放尋生疑
我將無得波羅夷耶是事白佛佛言不得
波羅夷得突吉羅
舍衞國有一天神像能與人願有一居士
從求所願得隨意願歡喜故以白㲲裹天
像身是中有比丘名黒阿難有大力不畏
神像奪神㲲持去後生疑我將無得波羅
夷耶是事白佛佛言不得波羅夷得偸蘭
遮有天神像能護人身有一居士從求所
願得隨意願是居士歡喜故以金鬘繋頭上
黒阿難大勇健欲往奪金鬘欲到神便怖之
是比丘心驚毛竪猶故不畏降伏此神奪金
鬘持去後生疑我將無得波羅夷耶是事
白佛佛言不得波羅夷得偸蘭遮舍衞國
有居士婦到阿耆羅婆河邊浴是諸居士婦
脱莊嚴具衣服著岸上入水洗浴岸邊樹上
有獼猴來下持珠瓔珞還上樹去是居士婦
自恣洗浴竟上岸著衣求珠瓔珞久不得便
捨去獼猴見去已還持瓔珞著本處已還上
樹比丘食後遊行樹林中見是瓔珞識其
主便持還居士婦居士婦言比丘汝是賊
偸我瓔珞心悔已方還我比丘言我不爾
居士婦言汝云何得是比丘以是事具説
比丘心生疑我將無得波羅夷耶是事白佛
佛言無罪經行道頭窟上康郎鳥在上作
巣常持骨及弊納衣來棄著地經行比丘便
壞是巣是鳥常來圍遶精舍空中悲鳴佛知
故問阿難是鳥何故悲鳴阿難言有一比
丘壞巣是故悲鳴佛言從今日不應壞是
康郎鳥巣若壞得突吉羅
諸比丘一處有庫藏以飮食錢物著中鼠從
穴中出偸錢物弊衣飮食持入穴諸比丘疑
誰偸是物去時有一比丘乞食置庫邊待
時至當食鼠從庫中出持食入穴比丘見
知是鼠偸物是比丘壞是穴亦得鼠物亦
得自物盡自取諸比丘言汝得波羅夷罪
是比丘言何以故諸比丘言汝取鼠物故
是比丘生疑我將無得波羅夷耶是事白佛
佛言不得波羅夷從今日當取自物鼠物
不應取一比丘在房中臥夜鼠持食來著床
下比丘早起澡手從淨人受已便食諸比
丘不大見是比丘乞食手足常淨潔便問言
長老不見汝乞食手足常淨耶是比丘言
諸長老有鼠夜持食來著我床下我早起
澡手已從淨人受已食是故我常不乞食
手足淨潔諸比丘言長老汝得波羅夷是
比丘言何以故諸比丘言鼠不與汝自取
食故是比丘生疑我將無得波羅夷耶是
事白佛佛語諸比丘汝莫説是比丘事何
以故是鼠次前世是此比丘父愛念子故
見便心愛故常持食著床下是比丘無罪
有諸獵師逐鹿走入僧坊是獵師來求鹿
諸比丘不與獵師久不得便還去諸比丘
生疑我將無得波羅夷耶是事白佛佛言
無罪復有一獵師以無毒箭射一鹿逐走
入僧坊獵師來求比丘不與久不得便還去
比丘生疑我將無得波羅夷耶是事白佛
佛言無罪有一獵師以毒箭射鹿鹿走入
僧坊獵師來求比丘不與獵師言是鹿被
毒箭必當死比丘言死便死不得與獵師久
不得便去去未久鹿便死諸比丘不知云何
是事白佛佛言應還歸獵師有諸獵師作
鹿弶比丘以快心壞得偸蘭遮以憐愍心
壞得突吉羅有捕鳥師張𮊇比丘以快心
壞得偸蘭遮憐愍心壞突吉羅諸捕鳥
師張羅比丘快心壞得偸蘭遮憐愍心壞
得突吉羅有捕鳥師張細網比丘以快心
壞得偸蘭遮憐愍心壞得突吉羅捕鳥師有
籠鳥車比丘快心壞偸蘭遮憐愍心壞突吉
羅賣衣人買衣比丘見是衣便持去賣衣
人言莫持我衣去比丘言我持衣示彼已還
歸汝後生心欲不復還尋生疑我將無得
波羅夷耶是事白佛佛言不得波羅夷得
偸蘭遮有比丘使木師作不與木師價木
師索直比丘生心不與尋生疑悔我將無
得波羅夷耶是事白佛佛言不得波羅夷
得偸蘭遮有一比丘取陶師瓦器不與直
陶師從索與我價比丘生心不與尋生疑悔
我將無得波羅夷耶是事白佛佛言不得
波羅夷得偸蘭遮比丘從店肆買物不與價
店肆賣物人從索價比丘心生不與尋生
疑悔我將無得波羅夷耶是事白佛佛
言不得波羅夷得偸蘭遮有病比丘與諸
看病比丘價言汝持是價作三新粥我啜
是粥亦與衆僧是看病諸比丘作是言我
何爲以是價作粥與衆僧我等但作少粥與
病人是錢我等當自分取共作是籌量
已作粥與病人錢便共分取是諸看病比
丘即時生疑我將無得波羅夷耶是事白
佛佛言不得波羅夷得突吉羅有一比丘
病思餅與諸看病比丘價言汝持是價作
餅我自食亦與衆僧諸看病比丘作是言
我何爲以是價作餅與衆僧我但作餅與病
比丘是錢我等當自分取共作是籌量已
作餅與病人錢便共分取是諸看病比丘即
時生疑我將無得波羅夷耶是事白佛佛
言不得波羅夷得突吉羅有一比丘病多
有錢作是念我死後衆僧必當分我錢我今
當令僧不得分念已語看病人言作摩沙豆
羹與我來看病人作羹與以小因縁故看
病人出病人以錢著羹中合啜是食難消故
便死看病人持棄死人處諸鳥來破腹出腸
錢墮地時衆僧即打揵椎呼看病人來言
是死比丘多有錢汝持來衆僧當分諸看
病比丘求錢不得有一塚間比丘到死人處
觀無常見是錢持來與衆僧即生疑悔我
將無得波羅夷耶是事白佛佛言無罪有
病比丘多有田地語諸看病人言喚諸比丘
來我處分此地與佛與衆僧若與人諸看
病人生念病比丘若以是地與佛與衆僧與
人我等無所得便不爲喚諸比丘病比丘
死諸看病比丘不知云何是事白佛佛言
莫以小因縁違逆病人語當隨病人處分皆
爲作有病比丘多衣鉢多生活物病比丘
語諸看病比丘言喚諸比丘來我當處分是
物與佛與衆僧與人諸看病人生念是病比
丘若以是物與佛與衆僧與人我等無所得
便不爲喚諸比丘病比丘死諸看病比丘不
知云何是事白佛佛言莫以小因縁違逆
病比丘語當隨所處分皆爲作有東方比丘
尼與波梨比丘尼共道行波梨比丘尼在前
東方比丘尼在後波梨比丘尼失衣東方比
丘尼得共合一處時東方比丘尼唱言誰
失此衣我地得波梨比丘尼言汝取是衣耶
答言我取衣主言汝得波羅夷問言何以
故答言汝以盜心取是比丘尼心生疑我
將無得波羅夷耶是事白佛佛言無罪有
施越比丘尼喜得供養大得酥油蜜石蜜
有一估客見是比丘尼心喜作是言善女
汝若須酥油蜜石蜜隨意我舍取比丘尼言
爾作是請時有餘比丘尼聞過數日便往
到估客舍詐言施越比丘尼須五升油估
客言用作何物答言我持至比丘尼寺中
估客便與是比丘尼持至寺中便服過數
日估客見施越比丘尼語言善女汝何以
但索油不索飯肉羹等比丘尼言汝何所
道估客言先有一比丘尼來云汝索五升
油我便與施越言好若更索餘物亦應與
施越到彼比丘尼邊言汝是弊比丘尼惡比
丘尼賊比丘尼汝得波羅夷是比丘尼言
何以故施越言估客不施汝汝誑他取油
故答言我非不與取我以汝名字故取是
比丘尼生疑我將無得波羅夷耶是事白佛
佛知故問汝以何心取答言我以施越名
字故取佛言不得波羅夷故妄語故得波
夜提從今日不得詐稱他名字取若取得
罪
舍衞城有估客莊嚴船入大海入已龍
來捉船諸估客各自求所事神天禮拜求
願猶不蒙恩不蒙得脱中有一估客是
目連弟子目連常出入其舍此人即作此念
若目連見念者必得免濟如是思惟已一
心禮拜目連時長老目連以天眼見即入禪
定以神通變作金翅鳥王在船頭立諸龍
見是金翅鳥王甚大怖畏捨船沈沒大海
諸估客皆得安隱往還到舍衞城讃歎目連
實成就大神通力我等從海得脱皆是目連
恩力故諸比丘到目連所語言汝得波羅夷
目連言何以故諸比丘言是船屬龍汝便
奪之目連生疑是事白佛佛知故問汝云
何救目連言我以神通力佛言若以神
通力救無罪
舍衞國估客出行城邑聚落治生於嶮道
中爲賊圍遶不得進退諸估客各自求所事
神天禮拜求願了不蒙恩不能得脱中有
一估客目連是師常出入其舍此人即作
是念若目連見念者必得免濟如是思惟已
一心禮拜目連時長老目連以天眼見即入
禪定以神通力現四種兵諸賊見已即作是
念此或是王力若是聚落力來圍遶必不得
出如是怖畏捨遠去諸估客從嶮道中得
安隱往還到舍衞國讃歎目連實成就大
神通力我等從嶮道得脱皆是目連恩力故
諸比丘到目連所語言汝得波羅夷目連言
何以故諸比丘言是估客屬賊汝便奪故
目連生疑是事白佛佛知故問汝云何救
目連言我以神通力佛言若神通力救無
罪
長老畢陵伽婆蹉常出入一檀越舍有一小
兒比丘到其舍時一小兒接足作禮接
足而起是小兒在水岸邊立戲有船賊來
漸漸誘進上船長老畢陵伽婆蹉以天眼見
即入禪定以神通力在船頭立小兒見以如
常法接足作禮各以兩手捉一足是長老即
時飛去小兒隨去到舍諸比丘到畢陵伽婆
蹉所言汝得波羅夷畢陵伽婆蹉言何以
故諸比丘言是小兒屬賊汝便奪故畢陵伽
婆蹉生疑是事白佛佛知故問汝云何救
答言我以神通力佛言若以神通力救無
罪
洴沙王與竹園中衆僧五百守園人此五百
人去竹園不遠作大聚落止住其中賊常來
劫奪長老畢陵伽婆蹉見以作是念寧可
使此人爲賊所嬈害耶即入禪定以神通
力作高垣牆賊夜來作高梯未辦地以了
賊便怖畏捨去諸比丘到畢陵伽婆蹉所言
汝得波羅夷畢陵伽婆蹉言何以故諸比
丘言賊來壞聚落汝便奪故畢陵伽婆蹉
生疑是事白佛佛知故問汝云何救畢陵
伽婆蹉言我以神通力佛言若神通力救
無罪
跋難陀釋子夏末月處處遊行歴觀諸寺欲
知諸寺安居僧數并物多少時到一處諸比
丘遙見從坐起即與坐處問訊就坐小默然
已問諸比丘此住處衆僧得安居施物不
諸比丘言得問分未答言未跋難陀言持
來與汝分諸比丘持此物來令分跋難陀與
作分上座得分已欲持起去跋難陀言上座
小住勿便去上座言住作何等跋難陀言汝
等已得財施當與汝法施是跋難陀辯才利
根能嚴飾語爲説種種妙法上座心歡喜故
盡以物分與跋難陀言我分盡以施汝第二
第三上座皆亦如是如是展轉一切衆僧亦
如是如是展轉至處處寺中皆如是得多物
持衣襆來入祇桓爾時諸比丘在祇桓門邊
經行遙見跋難陀來作是言是跋難陀釋子
無慚無愧有見聞疑罪多欲無厭持是衣
幞來漸漸近已諸比丘問跋難陀何處得
是多衣物來跋難陀廣説上事是中有比丘
少欲知足行頭陀聞是事心嫌恨言云何比
丘餘處安居餘處受物諸比丘種種呵責跋
難陀已是事白佛佛以是因縁和合僧佛知
故問跋難陀汝實爾不答言實爾世尊佛
種種因縁呵責跋難陀云何名比丘餘處安
居餘處受物佛但呵責而未結戒
佛復憍薩羅國一住處與多比丘安居諸白
衣居士見多衆僧爲作房舍衣家中衣安居
衣佛後歳還祇桓安居是處有二長老比丘
安居此諸居士心念我等亦當如去年施
法令諸比丘得衣我得布施福不斷絶此
諸居士如前所施多持衣物至此住處布施
此二長老是比丘作是念是衣物分多我
等若分知得何罪竟不敢分跋難陀釋子夏
末月遊行從一住處到一住處遍觀諸住處
安居僧數所得施物多少又作是念佛去
年安居處是中必多有施物今當詣彼念
已便去是二長老遙見已從坐起迎與坐處
問訊跋難陀坐已小默然住問是長老是
處衆僧安居有施物不答言有問言分未
答言未分何以故長老答言是衣物多
我等人少若分不知得何罪跋難陀言汝
未分者好若分知汝等得何罪二長老語跋
難陀汝能分不答言能跋難陀言此中應
作羯磨不得直分時二長老盡持衣出著
跋難陀前跋難陀分是衣作三分語言汝二
人坐一聚邊自坐二聚間語言汝長老一
心聽羯磨言汝等二人一聚衣名爲三我
一人二聚衣名爲三是羯磨好不答言善
好持是衣裹縛欲擔去二長老言是聚衣
我等未分云何便去跋難陀言我若與汝分
者是中一好衣應與知法人然後當分答
言當與即持一上價衣出著一邊分餘衣
作二分與二長老跋難陀即裹縛多衣物擔
負到祇桓諸比丘祇桓門邊經行遙見跋
難陀來自相謂言此無慚無愧有見聞疑
罪多欲無厭人來漸漸近已問言跋難陀
汝從何處得是多衣物來跋難陀向諸比丘
廣説上事是中有比丘少欲知足行頭陀
聞是事心嫌恨種種呵責跋難陀云何名比
丘故奪二長老物呵責已是事白佛佛以
是因縁和合衆僧佛知故問跋難陀汝實爾
不答言實爾世尊佛種種呵責跋難陀汝
云何欺誑故奪是長老比丘物種種因縁呵
責已語諸比丘是跋難陀非但今世奪是二
長老比丘物是跋難陀先世欺誑是二長老
比丘奪物是事中間今聽過去世河曲中
有二獺在是中住河邊得一鯉魚無能分
者二獺守住有野干來飮水見已問言阿
舅汝作何等獺言外甥我等得此大魚不
能分汝能爲我分不答言能此中應依經
書語分不得直爾分時野干即分魚作三分
頭爲一分尾爲一分中間肥者作一分作
三分已問言誰憙近岸行答言此是誰憙
入深水行答言此是時野干言汝一心聽
説經書言近岸行者與尾入深水行者與頭
中間身分與知法者爾時野干口銜是大魚
身歸去婦見持是大魚來説偈問言善哉智
者何處得是滿口無頭無尾鯉魚來答言有
愚癡不知斷事憙鬪諍者智者因是得爲王
者得増庫藏此無頭尾魚我以斷事故得佛
語諸比丘汝謂此二獺豈異人乎即今二長
老比丘是時野干者豈異人乎今跋難陀
是爾時跋難陀奪獺物故今世亦奪佛種種
因縁呵責跋難陀已語諸比丘從今日不應
餘處安居餘處取物若取得突吉羅
阿難有共行弟子名直信軟善好人常入
出一居士舍是居士有二兒居士得重病
直信比丘往問訊居士與施坐處共相問訊
是居士小默然已語直信比丘若我死後觀
我二兒若有好者當與戸鑰作是語已便
命終是直信比丘即觀善好兒便與戸鑰
第二兒索分物得戸鑰者不與時小兒到阿
難所言直信比丘阿難便擯直信比丘直
信比丘是釋種子語五百釋子言爲我求請
和上聽我懺悔答言云何能令汝得懺悔
直信言汝等盡爲我將男女小兒詣和上
所頭面禮足在前坐和上必當爲汝等説法
和上説法默然已汝等盡留諸小兒便捨去
和上必當言汝等將是諸小兒去作是語時
汝等當言聽直信比丘懺悔者我當將去
諸釋子言爾時即五百諸釋子如直信比
丘教將小男女至阿難所頭面禮足在前坐
阿難爲説法已默然諸釋子留諸小兒便捨
去時諸小兒啼哭阿難語言將諸小兒去
彼言若聽直信比丘懺悔者我當將去阿難
思量已語諸釋子言我聽懺悔阿難後語
弟子汝得突吉羅罪
有二比丘共作善知識一名旃陀羅二名
蘇陀夷旃陀羅比丘有僧伽梨欲貿易蘇陀
夷比丘須僧伽梨旃陀羅置僧伽梨著房中
蘇陀夷謂旃陀羅欲貿是衣我今須之便試
著看若可身者我便取之旃陀羅入見著己
衣便語言汝得波羅夷蘇陀夷言何以故
答言汝盜心著我衣蘇陀夷言不爾汝欲
貿僧伽梨我須之汝出後我取試著看耳
時蘇陀夷心生疑悔我將無得波羅夷耶是
事白佛佛知故問汝以何心取答言我以
同意取佛言若以同意取無罪從今日非
同意物不應取若取得罪有五種同意取
一可信善知識二人現在三物現在四取
時白他五取彼必歡喜是名五種有二比
丘共爲善知識一名須尸摩二名和修達
須尸摩能裁割衣和修達須裁割衣持衣財
到須尸摩所問言誰能割截是衣者我當
與是人鉢須尸摩言我能與汝裁割衣汝
與我鉢不答言能須尸摩言若能與我鉢
者留衣財著我邊去即便留衣去後須尸
摩即與裁割縫兩向出葉卷牒已還主語
言我用汝衣財作衣訖汝與我瓦鉢來和
修達言汝是客作貧窮不能自活人耶答
言汝不知耶我是即時和修達淨洗鉢著
一面未與便出去時須尸摩作自物想取持
去和修達來不見鉢語須尸摩言善知識
汝得波羅夷何以故汝以盜心取我鉢須
尸摩生疑悔我將無得波羅夷耶是事白佛
佛知故問汝以何心取答言我以自物想
取佛言無罪從今日不應爲取物故與他
作若爲取物故作得突吉羅不犯者若彼
言汝有事我當代汝作我若守僧房汝當代
我迎食分如是無罪
有二客比丘一名阿逸多二名舍摩達多
是二客比丘向暮來舍摩達多比丘著新染
好衣阿逸多見是衣即生貪心是二人共房
舍宿各自卷牒是衣纒裹置一處以小因縁
故是衣易本處阿逸多比丘夜未曉謂己衣
是舍摩達多衣以盜心而持去地了看乃是
己衣心生疑我將無以自盜衣故得波羅夷
耶是事白佛佛知故問汝以何心取答言
我以盜心取佛言先作故無罪從今日自
衣不應以盜心取若盜心取得偸蘭遮放猪
人失猪諸賊在祇桓塹中殺猪取好肉持去
留腸著塹中諸比丘早起乞食見是腸語弟
子言持此腸煮我乞飯食去放猪人不見
求覓到是中遙見烟便往看見煮猪腸問
言諸比丘此中煮何等答言我煮猪腸
放猪人言我失猪汝等煮猪腸汝必偸我
猪諸比丘答言我等不偸汝猪我於塹中
得是腸耳放猪人言諸比丘語我實諸比
丘若不肯語我實我當向官言言已官人問
比丘言汝實偸猪耶比丘言不我自於祇
桓塹中得官人言此諸比丘終不能殺猪即
放比丘令去餘時若空地見猪腸莫復取是
比丘於是諍訟事邊得脱諸比丘聞是事白
佛佛言從今日如是不淨棄物不應取若
取得突吉羅有守甘蔗園人失甘蔗守多羅
園人失多羅果亦如是有諸人民親里死以
白㲲裹棄著死人處時阿難遊行是中見便
持去死人即動語阿難言莫奪我衣阿難
還以㲲覆死人已去阿難到祇桓語諸比丘
言某處死人以㲲覆有比丘名黒阿難凶
健有力問阿難言在何處答言在彼處
即便往取時死人便動語黒阿難言奪我
衣黒阿難罵言小鬼弊鬼汝何處有是衣
汝以貪著是衣故生此鬼中黒阿難持衣在
前去死屍啼哭逐後黒阿難持是㲲入祇
桓中祇桓中有大威徳諸天鬼神不聽是小
鬼入時死屍墮祇桓塹中時黒阿難以㲲示
諸比丘言此是死人衣我持來諸比丘問
言死人今在何處答言在祇桓塹中諸比
丘生疑是事云何即以白佛佛語黒阿難
還將死屍去置本處還以白㲲覆行時當在
後莫在前在左邊行莫在右邊近頭邊
莫近足勿令打汝佛以是因縁語諸比丘
從今日死屍若未壞不應取衣若取得突吉
羅有一比丘福徳喜得酥油蜜石蜜一估
客見是比丘語言大徳汝須酥油蜜石蜜
來至我舍我當與汝比丘言爾是比丘有共
行弟子聞作是念此估客常請我和上自
恣與酥油蜜石蜜我今當往試之實能與不
如是思惟已過數日往索五升酥估客即
與是弟子持著食中與和上過少時估客
見是比丘語言大徳何以不索飯肉羹等
但索五升酥耶比丘言汝道何等答言大
徳弟子來索五升酥不索餘比丘言好若
更索餘當與是比丘到弟子所言汝得波羅
夷弟子言何以故估客不與汝汝輒取
估客五升酥故弟子言我非不與取是估
客常自言請和上與酥油蜜石蜜我試往索
看爲實能與不得酥還著和上食中我不自
用是弟子生疑我將無得波羅夷耶是事
白佛佛言不得波羅夷故妄語故得波夜
提油蜜石蜜亦如是有一住處林中虎殺
鹿食肉餘骨肉在諸比丘食後經行林中
見此殘鹿見已自相語言持此殘鹿著房中
明日當食諸比丘持歸著房中已虎飢還至
本處求鹿不得遶祇桓精舍吼佛知故問
阿難虎何以故吼阿難言諸比丘持虎殘
骨肉著房中是故吼佛言從今日虎殘骨
肉不應取若取得突吉羅何以故虎於肉
不斷望故若師子殘肉可取何以故斷望故
第二波
羅夷竟
第十誦殺戒
佛在婆耆國婆求沫河邊佛與婆求沫諸
比丘結不殺戒言先作無罪是諸比丘生
疑悔我多爲諸比丘讃歎死令發死心而殺
不知何時是先佛言未結戒前婆求沫諸
比丘一切時不犯故説先作無罪有一比丘
以非人想殺人是比丘生疑我將無得波羅
夷耶是事白佛佛言人作人想殺得波羅
夷人作非人想殺得波羅夷人中生疑殺
得波羅夷非人非人想殺得偸蘭遮非人人
想殺得偸蘭遮非人中生疑殺得偸蘭遮
有一比丘久來病有相識比丘來問訊病人
言覓刀與我比丘言用作何等病人言
但與我來即持刀與病人得刀持入房坐
床以自割咽是相識比丘過五六日已生
疑是病人持刀入房五六日不出不還我
刀爲作何等即入房看見病比丘死刀在
地是比丘作是念是病人死是我因縁
若彼索刀我不與者則不死是比丘生疑
我將無得波羅夷耶是事白佛佛言無罪
從今日不應令病人得刀若令得刀得突吉
羅有比丘常入出一居士舍是比丘早起
著衣持鉢入居士舍居士行不在其婦爲敷
座處坐已共相問訊小默然已語比丘言
共作婬欲來比丘言莫作是語汝夫甚惡
婦言我能令善比丘出後即與夫毒藥是
居士食即死後時比丘著衣持鉢復到居士
舍是婦與敷坐處坐已共相問訊小默然
已語比丘言共作婬欲來比丘言姉莫作
是語我斷婬欲人彼言汝先何不語我是
斷婬欲人我爲汝故殺夫而今方言我斷婬
欲人耶比丘言我不教汝殺夫彼言汝先
言我夫甚惡比丘言我但言汝夫惡性
不教汝殺是比丘生疑我將無得波羅夷耶
是事白佛佛言無罪有一比丘常入出一
居士舍是比丘中前著衣持鉢入居士舍居
士病婦語比丘言共作婬欲來比丘言汝
夫病云何作是語答言我能令無病比丘
出後婦即以毒藥殺夫比丘後時復著衣
持鉢到其舍婦言作婬欲來比丘言我斷
婬欲人汝莫作是語其婦言我爲汝故殺
夫汝今云何方言我斷婬欲人比丘言我
不教汝殺夫我言汝夫病云何作此言是
比丘生疑以是事白佛佛言無罪比丘
殺心打人是人若死得波羅夷若不死得
偸蘭遮比丘以殺心打人是人未死頃比
丘若狂若返戒得偸蘭遮比丘瞋母墮胎若
母死得波羅夷若兒死得偸蘭遮若倶死
得波羅夷倶不死得偸蘭遮若瞋兒故墮母
胎若兒死得波羅夷若母死得偸蘭遮若
倶死得波羅夷倶不死得偸蘭遮比丘墮他
胎若動胎是人死已産出得波羅夷若胎
是鬼死已産出得偸蘭遮若胎是畜生死
已産出得波夜提比丘尼亦如是有一比
丘病語看病人言我欲得蘇毘羅漿看病
人即與飮已便死是比丘生疑我將無得波
羅夷耶是事白佛佛言無罪有一梵志病
疥瘙到諸比丘所言我若得蘇毘羅漿當
得差比丘言汝是貧窮乞兒腹中常空何
故生此瘡答言我曾有是瘡飮是漿得差
比丘與漿飮已便死是比丘生疑我將無
得波羅夷耶是事白佛佛言無罪有一人
貫在木頭極受苦惱有一塚間比丘到死人
處觀無常見此人此人語比丘言我得蘇
毘羅漿當得活比丘即與飮已便死比
丘生疑我將無得波羅夷耶是事白佛佛
言無罪有一人被截手足著祇桓塹中諸
比丘尼爲聽法故來到祇桓聞是人啼哭聲
女人輕躁便往就觀共相語言若有能與是
人藥使得時死者則不久受苦惱中有一
愚直比丘尼與蘇毘羅漿是人即死諸比
丘尼語言汝得波羅夷是比丘尼言何以
故答言汝若不與是人漿是人不死是比
丘尼生疑我將無得波羅夷耶是事白佛
佛知故問汝以何心與比丘尼言我欲令
早死不久受苦故與佛言是人死時汝即得
波羅夷阿羅毘國僧房中起新舍比丘在上
作手中鏨墮木師頭上便死是比丘生疑
我將無得波羅夷耶是事白佛佛言無罪
從今日作應一心好觀下復有阿羅毘國僧
房中起新舍比丘在上作斧墮殺木師比
丘生疑我將無得波羅夷耶是事白佛佛
言無罪從今日作應一心好觀下復有阿
羅毘國僧房中起浴室挽材上比丘少材重
捉不禁材墮殺木師諸比丘生疑我將無
得波羅夷耶是事白佛佛知故問汝以何
心比丘言人少材重力不禁故失材佛言
無罪從今日當一心好觀下
復有阿羅毘國作治浴室故挽梁上比丘
少梁重捉不禁故梁墮殺木師諸比丘生
疑我將無得波羅夷耶是事白佛佛知故
問汝以何心比丘言諸比丘少材梁重捉
不禁故失佛言無罪從今日作當一心觀
莫令殺人若人少不應挽重材阿羅毘國
覆浴室故嚢盛泥牽上繩斷殺木師諸比
丘生疑我將無得波羅夷耶是事白佛佛
言無罪從今日作應好用心莫令殺人有一
比丘山上坐禪更有一比丘在上推石墮
坐禪比丘頭上即死比丘生疑我將無得波
羅夷耶是事白佛佛言無罪從今日欲推石
時當唱言石來石來有一比丘在牛群中
行有惡牸牛逐欲觸比丘比丘走墮一小兒
上小兒即死比丘生疑我將無得波羅夷
耶是事白佛佛言無罪從今日應安詳
牛群中行有一比丘病久羸痩脊僂作是
念我何用是活今可自投深坑死即自投
坑坑中先有野干噉死人比丘墮上野干
死比丘脊便得直是比丘生疑我將無得
波夜提耶是事白佛佛言無罪從今日莫
以小因縁便自殺有一比丘暖坐處坐以
衣自覆有餘比丘喚言起起是比丘言勿
喚我起我起便死餘比丘復重喚言起起
便即死是比丘生疑我將無得波羅夷耶
是事白佛佛言不得波羅夷得偸蘭遮比
丘狂以殺心打他若是人死得波羅夷若不
死得偸蘭遮有一比丘病久看病比丘看視
故作是念我看來久是病人不死不差今
不能復看置令死是看病人便不看故病
人便死是看病比丘生疑我將無得波羅夷
耶是事白佛佛言不得波羅夷得偸蘭遮
有一比丘病多有衣鉢財物看病人瞻視來
久作如是念我今不能復看置令死財物
當入衆僧分更不看故病人便死是比丘
生疑我將無得波羅夷耶是事白佛佛言
不得波羅夷得偸蘭遮有一比丘食不消
故以厚衣被自纒裹坐一處有餘比丘來
喚言起答言莫喚我起我起當死有餘
比丘重喚言起起便即死是比丘生疑我
將無得波羅夷耶是事白佛佛言不得波
羅夷得偸蘭遮有一比丘癰瘡未熟有
一比丘來破是比丘即死是比丘生疑我
將無得波羅夷耶是事白佛佛言若癰瘡
未熟破人死得偸蘭遮若破熟癰死無罪
有一比丘病看病人久來與求隨病飮食
不能得語病人言我久爲汝求隨病飮食
不能得今趣得食便噉是病人趣得食食
故便死是比丘生疑我將無得波羅夷耶
是事白佛佛言不得波羅夷得偸蘭遮有
一比丘病看病人爲多求藥而不能得是
看病人到病人所言我爲汝故求隨病藥而
不能得汝今趣得藥當服是病人趣得便服
即死是比丘生疑我將無得波羅夷耶是
事白佛佛言若趣與藥死者得偸蘭遮若
與隨病藥死無罪有一比丘病語看病人言
汝扶我起扶我坐與我著衣扶我出房坐
與我洗浴與我著衣將我日中將我陰中
還將我房中令我坐令我臥是比丘即便
死看病比丘生疑我將無得波羅夷耶是
事白佛佛言無罪坐禪比丘睡行禪比丘
以法杖觸令覺即便死是比丘生疑我將
無得波羅夷耶是事白佛佛言是比丘刀風
發若觸若不觸必當死故無罪坐禪比
丘睡行禪比丘以綿毱擲令覺即便死是
比丘生疑我將無得波羅夷耶是事白佛
佛言是比丘刀風發若擲若不擲必當死
故無罪坐禪比丘睡有一比丘持水灌頭
令覺即死是比丘生疑我將無得波羅夷耶
是事白佛佛言是比丘刀風發若灌若不
灌必當死故無罪十七群衆中有一小兒
憙笑諸比丘捉撃攊令大笑故便死是比
丘生疑我將無得波羅夷耶是事白佛佛
知故問汝以何心答言以戲笑故撃攊大
笑故便死佛言無罪從今日不應撃攊人
若撃攊得波夜提有一居士得新穀新菜
先與衆僧後自噉有一阿蘭若比丘常入出
此居士舍是阿蘭若中前著衣持鉢入居士
舍至坐處坐共相問訊是居士見阿蘭若
作是念是新穀新菜當與此阿蘭若不與
衆僧即持與阿蘭若比丘諸比丘生念此
居士常得新穀新菜先與衆僧然後自食今
歳何以不與衆僧耶諸比丘自相問言誰是
彼舍入出比丘有比丘言有一阿蘭若比丘
常入出其舍必當是彼所遮諸比丘言喚
是阿蘭若比丘來此比丘來已諸比丘語
言某甲居士歳歳常持新穀新菜先與衆
僧然後自食今歳不與必是汝遮答言我
何故遮諸比丘言此比丘不肯直首當以
兩木壓取其辭壓時便死諸比丘生疑
我將無得波羅夷耶是事白佛佛言不得
波羅夷得偸蘭遮有一居士常與衆僧安
居衣有一阿蘭若比丘常入出其舍是
比丘中前著衣持鉢入居士舍至坐處坐共
相問訊居士見已作是念是衣我當與是阿
蘭若不與衆僧念已即持衣與是比丘諸
比丘作如是念某甲居士常與衆僧安居衣
今歳何故不與共相問言誰是彼舍常入出
比丘有比丘言有一阿蘭若比丘常入出
其舍必是阿蘭若所遮諸比丘言喚是比
丘來來已諸比丘問言某甲居士歳歳常
與安居僧衣今歳不與必是汝遮答言我
何以故遮諸比丘言此比丘必不肯直首當
擲著池中著時即死諸比丘生疑我將
無得波羅夷耶是事白佛佛言不得波羅
夷得偸蘭遮有一乞食比丘中前著衣持
鉢入舍衞城乞食遊行時到一多人鬧處門
中擲衣角觸木杵木杵倒壓殺一小兒比
丘生疑我將無得波羅夷耶是事白佛佛
言無罪從今日乞食時當一心觀前後有一
乞食比丘中前著衣持鉢入舍衞城乞食遊
行諸處到一婆羅門舍是舍主晨朝洗頭洗
身著新白衣在中門間座上坐比丘在門下
立彈指婆羅門聞彈指聲即出看見比丘
即生惡心作是念我未祠天未祠亡父母
親里禿道人著壞色弊衣斷種人先來從我
乞食以瞋心推胸令去比丘倒一小兒上
小兒即死是比丘生疑我將無得波羅夷耶
是事白佛佛言無罪從今日乞食時當一
心觀前後有一比丘有拍病呪術拍一人
頬即時死是比丘生疑我將無得波羅夷
耶是事白佛佛言無罪從今日欲拍時當
徐徐莫令死有一比丘食時噎一比丘與
槌頸所噎食并血來出即時便死是比丘
生疑我將無得波羅夷耶是事白佛佛言
無罪從今日當安徐槌但令食出莫令
死迦留陀夷常入出一家中前著衣持鉢往
到其舍是家有婦人乳兒早起持兒著床
上以白㲲覆捨去迦留陀夷門下立彈指
婦人出看見迦留陀夷言大徳坐此床迦
留陀夷不觀便坐小兒上小兒大喚婦人
言此中有小兒有小兒迦留陀夷身重坐
時小兒即死腸出迦留陀夷作是事已還到
寺中語諸比丘我今日作如是事諸比丘以
是事白佛佛知故問汝以何心作是事世
尊我先不觀是床便坐佛言無罪從今日
床榻坐處當好看然後坐若不看坐得
突吉羅偸羅難陀比丘尼亦如是復有父子
二比丘共遊行憍薩羅國欲詣舍衞城日
暮是中有嶮道未度兒語父言是中有嶮道
當疾行過即從兒語疾行即乏死兒比丘生
疑我將無得波羅夷并逆罪耶是事白佛
佛知故問汝以何心語兒比丘言日暮恐不
過嶮道我以恩愛心語令疾行疾行時乏
死佛言無罪從今日莫以小因縁故日暮
嶮道中行若已入嶮道老比丘所擔物年
少比丘應代擔應語言我若前去汝當於
後來是時諸比丘便生疑云何比丘殺父
不得波羅夷及逆罪耶佛知諸比丘心所念
爲説本生語諸比丘有過去世有禿頭染
衣人共兒持衣詣水邊浣諸衣已絞捩曬
卷牒盛著嚢中持復道還歸爾時大熱眼闇
道中見一樹便自以衣嚢枕頭下睡有蚊
子來飮其頭血兒見已瞋作是念我父疲
極睡臥是弊惡婢兒蚊子何以來飮我父
血即持大棒欲打蚊子蚊子飛去棒著父頭
即死時此樹神説偈言
　　　　寧爲智者仇　不與無智親　　　　
　　　　愚爲父害蚊　蚊去破父頭
佛語諸比丘謂彼時禿染衣人豈異人乎莫
作是觀即此長老比丘是也爾時兒者今
此比丘是爾時此兒雖殺父而不得逆罪今
殺父亦不得波羅夷及逆罪
十誦律卷第五十八

十誦律卷第五十九第十誦之四
　後秦北印度三藏弗若多羅譯　
比尼誦殺戒之餘
有父子二比丘遊行憍薩羅國欲到舍衞
國至一無僧伽藍聚落中兒語父言今於
何處宿父言此聚落中宿兒言此聚落中
白衣住處若我在中宿與此何異父言當
何處宿兒言當此空地宿父言此中有虎
畏若我睡時汝當莫睡答言爾父即臥睡
有鼾聲虎聞便來噛父頭父便大喚兒看
見父頭破父因是即死兒比丘生疑父由我
故死父欲在聚落中宿我若用父教者父
則不死我欲空地臥故令父死我將無得波
羅夷并逆罪耶是事白佛佛言無罪應當
大喚然火怖虎令去比丘以殺心遣使殺某
甲人是人若死是比丘得波羅夷若不死
得偸蘭遮有比丘殺一獼猴諸比丘言汝
得波羅夷是比丘言何以故諸比丘言獼
猴似人若殺與人何異是比丘生疑我將
無得波羅夷耶是事白佛佛言不得波羅
夷得波逸提諸比丘遊行憍薩羅國向舍
衞城見一空寺入中觀看見臥具床榻釜鑊
盆器斗斛瓶甕衆僧生活物無所乏少自相
謂言我等何不是中安居餘比丘告言隨
意是中安居已立制我等三月過不自恣
到八月當自恣夏末月布施物我等當得夏
末八月賊發時賊作是念何處有不須器仗
鬪戰而得錢物耶作是念已共相謂言當
奪沙門釋子物賊即來圍繞是寺是僧中有
比丘得神通力亦有本是大力士及本是
大射家子是諸比丘作是念我等以好心出
家不應與賊共鬪作是念已默然住賊來
劫奪衣被令皆裸露諸佛常法二時大會
集諸弟子一春末月二夏末月春末月諸
方處處國土諸比丘來至佛所佛與我等説
法我等三月安居中當念修習是初大會
爲聽法故夏末月自恣竟作衣畢持衣鉢
到佛所作是念我等久不見佛世尊是第
二大會爲見佛故是被賊比丘自恣已作
衣竟持衣鉢向舍衞到佛所頂禮佛足在一
面坐諸佛常法客比丘來以軟語勞問
如是言汝忍不足不安樂住不乞食不乏
道路不疲耶爾時佛以如是語勞問諸比丘
汝忍不足不安樂住不乞食不乏道路不
疲耶諸比丘言世尊我等忍足安樂住乞
食不乏道路不疲具以上事向佛廣説佛即
以是因縁故集僧集僧已種種因縁讃戒讃
持戒讃戒讃持戒已語諸比丘汝等賊來時
應作大音聲撃鍾振鈴令賊怖畏諸比丘從
佛聞是事見是過罪後歳還本處安居安
居已還復立制我等不應三月自恣當到
八月自恣爲夏末月得安居施物用故夏末
八月如本賊發時賊作是念何處當有不須
器仗鬪戰而得錢物耶作是念沙門釋子不
與人鬪我當往劫取財物念已即往圍繞僧
房諸比丘先備防賊具賊來已即入房舍
閉門下店上樓閣上作大音聲恐怖諸賊
撃鍾振鈴有二比丘闇中擲石恐怖石墮
殺賊是兩比丘自相謂言我與汝倶放石
不知誰石殺賊即生疑我將無得波羅夷
耶是事白佛佛言無罪放石時應唱言
石下石下第三波
羅夷竟
大妄語戒
佛在毘耶離婆求沫河邊佛與婆求沫河諸
比丘結戒言先作無罪是諸比丘作是念
我等多時空無過人法妄語不知何者是先
何者非先心生疑悔是事白佛佛言未結
戒前婆求沫諸比丘一切時不犯是故先作
無罪比丘人前作非人想自説得過人法
是比丘生疑我將無得波羅夷耶是事白佛
佛言人中生人想得波羅夷人中生非人
想得波羅夷人中生疑得波羅夷非人中
生非人想得偸蘭遮非人中生人想得偸
蘭遮非人中生疑得偸蘭遮有比丘居士
前自稱得過人法是居士不解居士言大
徳何所道比丘言置不須問是比丘生疑
我將無得波羅夷耶是事白佛佛言不得
波羅夷得偸蘭遮有人問比丘言汝是阿
羅漢不汝應受上座上水上供養不若默
然受得偸蘭遮人問比丘言汝是婆羅門
除滅惡法不若默然受得偸蘭遮人問比
丘言汝好守六根門不若默然受得偸蘭遮
人問比丘言汝若是阿羅漢便受是衣被若
默然受得偸蘭遮飮食湯藥資生之物亦
如是比丘常入出一居士家是比丘中前著
衣持鉢到是居士舍居士出在門下立言若
是阿羅漢入我舍坐處坐手受水受飮食
受已呪願呪願已去若是比丘默然入坐
飮食呪願呪願已去時得偸蘭遮有一比
丘常入出一居士家是比丘中前著衣持鉢
到其舍居士出在門下立言大徳若是阿
羅漢便入比丘言我非阿羅漢若聽入當
入若居士聽入無罪坐處坐受水飮食呪願
出門亦如是一時目連語諸比丘從阿鼻地
獄乃至阿迦尼吒天我能於中遍至身自在
來往諸比丘言目連汝何有此事聲聞弟
子身通極遠能至梵世汝空無過人法故妄
語汝目連滅擯驅出是事問佛佛語諸比丘
言汝等莫説目連是事罪過何以故若人
依初禪善修習如意足得神通是人則能
從阿鼻地獄乃至阿迦尼吒天身自在往來
若比丘依第二禪第三禪第四禪亦如是目
連比丘依四禪善修如意足得大神通若欲
從阿鼻地獄上至阿迦尼吒天於中身得往
反自在目連語實無罪又一時目連語諸
比丘言從阿鼻地獄乃至阿迦尼吒天其中
衆生所有音聲我以天耳皆悉能聞諸比丘
言目連汝何有此事聲聞弟子天耳極遠
能聞上至梵世汝目連空無過人法妄語汝
目連滅擯驅出是事問佛佛語諸比丘汝
等莫説目連是事過罪何以故若有依初禪
得天耳是人則能從阿鼻地獄乃至阿迦尼
吒天其中音聲自在能聞若比丘依第二第
三第四禪亦如是目連比丘依四禪善修天
耳通若欲聞阿鼻地獄乃至阿迦尼吒天其
中衆生所有音聲皆悉能聞目連實語無罪
又一時目連語諸比丘言從阿鼻地獄乃至
阿迦尼吒天其中衆生所有心念我能悉知
諸比丘言目連汝何有是事聲聞弟子極
遠能知乃至梵世汝空無過人法故妄語汝
目連滅擯驅出是事問佛佛語諸比丘汝
等莫説目連是事過罪何以故若比丘依初
禪善修知他心通是人則能從阿鼻地獄乃
至阿迦尼吒天其中衆生所有心念皆悉能
知若比丘依第二第三第四禪亦如是目連
比丘依四禪善修他心通若欲知從阿鼻地
獄乃至阿迦尼吒天其中衆生所有心念皆
悉能知目連語實無罪又一時目連語諸比
丘從阿鼻地獄乃至阿迦尼吒天其中衆生
宿命我悉能知諸比丘言目連汝何有此
事聲聞弟子宿命通極遠能知從阿鼻地獄
乃至梵世汝空無過人法故妄語汝目連
滅擯驅出是事問佛佛語諸比丘汝等莫
説目連是事過罪何以故若比丘依初禪善
修宿命通是人則能從阿鼻地獄乃至阿迦
尼吒天其中衆生所有宿命皆悉能知若
比丘依第二第三第四禪亦如是目連比丘
依四禪善修宿命通若阿鼻地獄上至阿迦
尼吒天其中衆生所有宿命皆悉能知目
連語實無罪又一時目連語諸比丘從阿鼻
地獄上至阿迦尼吒天其中所有衆生死此
生彼我以天眼悉能見之諸比丘言汝目
連何有此事聲聞弟子天眼極遠能見阿
鼻地獄乃至梵世汝空無過人法故妄語汝
目連滅擯驅出是事問佛佛語諸比丘汝
等莫説目連是事過罪何以故若比丘依初
禪善修天眼通是人則能從阿鼻地獄上至
阿迦尼吒天其中衆生死此生彼皆悉能見
若人依第二第三第四禪亦如是目連比丘
依四禪善修天眼通若從阿鼻地獄乃至阿
迦尼吒天其中衆生死此生彼皆悉能見
目連語實無罪又一時目連語諸比丘言若
人言求漏盡阿羅漢梵行已立所作已辦
捨於重擔逮得己利盡諸有結正智已得解
脱者則我身是何以故我是阿羅漢漏盡
乃至正智已得解脱諸比丘言汝何有此事
得阿羅漢漏盡乃至正智已得解脱何以故
目連多事多欲目連汝空無過人法故妄語
滅擯驅出是事問佛佛語諸比丘汝等莫
説目連是事過罪何以故若人求實阿羅漢
漏盡梵行已立所作已辦捨於重擔逮得己
利盡諸有結正智已得解脱者目連是也
何以故目連實是阿羅漢漏盡乃至正智已
得解脱目連語實無罪又一時目連語諸比
丘我見有一衆生五百由旬大火焔燒身虚
空中來大喚啼哭極受苦切諸比丘言何處
有是衆生有如是大火焔汝空無過人法故
妄語汝目連滅擯驅出是事問佛佛語諸
比丘汝等莫説目連是事過罪何以故我
亦見是衆生五百由旬火焔燒身虚空中來大
喚啼哭極受苦切但不欲向餘人説何以故
畏人不信若人不信如來語長夜受大衰惱
目連語實無罪又一時目連語諸比丘我見
有一衆生五百夜叉鬼持五百斧經五百
日夜斫一肋是肋墮海水中海即擾濁
諸比丘言目連何處有如是衆生有如是
肋汝目連空無過人法故妄語汝目連滅
擯驅出是事問佛佛語諸比丘汝等莫説
目連是事過罪何以故我亦見是衆生五
百夜叉鬼持五百斧經五百日夜斫斷一肋
墮海水中海即擾濁而不欲向人説何以故
畏人不信若人不信如來語長夜受大衰惱
目連語實無罪又一時目連語諸比丘我見
一衆生身如一大木船頭如酒甕喘息如雷
聲眼睛如憍薩羅大銅釪口中出舌如黒
雲中掣電諸比丘語目連言何處有此衆生
汝目連空無過人法故妄語汝目連滅擯驅
出是事問佛佛語諸比丘汝等莫説目連
是事過罪何以故我亦見是衆生身如一
大木船頭如酒甕喘息如雷聲眼睛如憍
薩羅大銅釪口中出舌如黒雲中掣電如
來而不欲向人説何以故畏人不信若人
不信如來語者長夜受大衰惱目連語實無
罪又一時目連語諸比丘北方有池名漫
陀緊尼廣長五十由旬周圍二百由旬底
布金沙八功徳水常滿其中甜美如眞蜜
青黄赤白紅紫種種雜色蓮花遍覆池上種
種衆鳥哀聲相和甚可愛樂遶池四邊種種
花樹果樹諸比丘語目連何有如此池汝
空無過人法故妄語汝目連滅擯驅出是事
問佛佛語諸比丘汝等莫説目連是事過罪
何以故北方有是漫陀緊尼池縱廣五十由
旬周圍二百由旬底布金沙八功徳水常滿
其中甜美如眞蜜青黄赤白紅紫種種雜色
蓮花遍覆池上種種衆鳥哀聲相和甚可愛
樂遶池四邊種種華樹果樹目連語實無罪
又一時目連在耆闍崛山中入虚空無色定
善取入定相不善取出定相從三昧起聞
薩卑尼池岸上大象聲聞已還疾入三昧作
是念我入三昧中聞是象聲從三昧起語諸
比丘我一時在耆闍崛山中入虚空無色定
聞薩卑尼池岸上象聲諸比丘語目連何有
此理入虚空無色定中若見若聞無有是事
何以故若人入無色定破壞色相捨離聲相
故汝空無過人法故妄語汝目連滅擯驅
出是事問佛佛語諸比丘汝等莫説目連
是事過罪何以故目連見先事不見後事
如來亦見先亦見後目連在耆闍崛山中入
虚空無色定善取入定相不善取出定相是
人從三昧起聞薩卑尼池岸上象聲已還疾
入虚空無色定便謂我入定聞聲若人入
無色定若見色聞聲無有是處何以故是
人破壞色相捨離聲相故若目連空無過人
法故妄語者亦無是處目連隨心想説無罪
又一時目連在耆闍崛山中入識處無色定
善取入定相不善取出定相從三昧起聞
天城中諸天歌聲聞已還疾入定作是念
我在三昧中聞諸天歌聲從三昧起語諸比
丘我一時在耆闍崛山中入識處定聞天
城中諸天歌聲諸比丘語目連何有此理
入無色定而當見色聞聲耶何以故若人入
無色定破壞色相捨離聲相汝空無過人法
故作妄語汝目連滅擯驅出是事問佛佛
語諸比丘汝等莫説目連是事過罪何以故
目連見先事不見後事如來亦見前亦見後
目連在耆闍崛山中入識處無色定善取入
定相不善取出定相從三昧起聞天城中
諸天歌聲聞已還疾入定便謂我入定聞聲
若人入無色定若見色若聞聲無有是處
何以故是人破壞色相捨離聲相故若目
連空無過人法故妄語者亦無是處目連隨
心想説無罪又一時目連在耆闍崛山中入
無所有處無色定善取入定相不善取出定
相從三昧起聞阿修羅城中阿修羅伎樂音
聲聞已還疾入定作是念我在定中聞阿
修羅城中伎樂音聲從定起已語諸比丘我
一時在耆闍崛山中入無所有處無色定聞
阿修羅城中阿修羅伎樂音聲諸比丘語目
連何有此理入無色定而當見色聞聲耶
何以故若人入無色定破壞色相捨離聲相
汝空無過人法故作妄語汝目連滅擯驅出
是事問佛佛語諸比丘汝等莫説目連是
事過罪何以故目連見先事不見後事如
來亦見前亦見後目連在耆闍崛山入無所
有處無色定善取入定相不善取出定相
從定起聞阿修羅城中伎樂音聲聞已還疾
入定便謂我入定聞聲若人入無色定若
見色若聞聲無有是處何以故是人破壞
色相捨離聲相故若目連空無過人法故妄
語者亦無是處目連隨心想説無罪又一
時目連語諸比丘北方有阿耨達池縱廣五
十由旬周圍百五十由旬底有金沙八功
徳水常滿其中甜美如眞蜜青黄赤白雜色
蓮花遍覆水上種種衆鳥哀聲相和如音樂
聲甚可愛樂遶池四邊種種花樹果樹善住
象王宮殿住處有八千象以爲眷屬若轉輪
聖王出於世時八千象中最下小者出爲象
寶給聖王乘諸比丘言何有此池何有此
象汝空無過人法故妄語汝目連滅擯驅出
是事問佛佛語諸比丘汝等莫説目連是事
過罪何以故北方有阿耨達池縱廣五十
由旬周圍百五十由旬底有金沙八功徳水
常滿其中甜美如眞蜜青黄赤白雜色蓮花
遍覆水上種種衆鳥哀聲相和如音樂聲甚
可愛樂遶池四邊種種花樹果樹善住象王
宮殿住處有八千象以爲眷屬若轉輪聖王
出於世時八千象中最下小者出爲象寶給
聖王乘目連語實無罪又一時目連語諸比
丘外大海内洲有明月山婆羅醯馬王宮殿
住處有八千馬以爲眷屬若轉輪聖王出於
世時八千馬中最下小者出爲馬寶給聖王
乘諸比丘言何有此處有如此馬汝空
無過人法故作妄語汝目連滅擯驅出是事
問佛佛語諸比丘汝等莫説目連是事過罪
何以故外大海内洲有明月山婆羅醯馬王
宮殿住處有八千馬以爲眷屬若轉輪聖王
出於世時八千馬中最下小者出爲馬寶
給聖王乘目連語實無罪又一時諸比丘問
目連是多浮河水從何處來目連答言此
水從阿耨達池中來諸比丘言阿耨達池其
水甜美有八功徳此水沸熱醎苦何有
此事目連汝空無過人法故作妄語汝目
連滅擯驅出是事問佛佛語諸比丘汝等
莫説目連過罪何以故阿耨達龍住處去
此極遠是水本有八功徳甜美經歴五百
小地獄上來是故醎熱汝等若問目連是水
何故醎熱目連能隨相答汝目連實語無罪
又一時目連語諸比丘耆闍崛山底有五百
由旬池池底有金沙八功徳水充滿其中
甜美如眞蜜青黄赤白雜色蓮花遍覆水上
種種衆鳥哀聲相和如音樂聲遶池四邊有
種種花樹果樹是摩那斯龍王宮殿諸比丘
言何有是池何有是龍汝空無過人法故作
妄語汝目連滅擯驅出佛聞是事語諸比丘
汝等莫説目連是事過罪何以故是耆闍
崛山底有五百由旬池底布金沙八功徳
水充滿其中甜美如眞蜜青黄赤白雜色蓮
花遍覆水上種種衆鳥哀聲相和如音樂聲
遶池四邊有種種花樹果樹是摩那斯龍王
宮殿目連語實無罪又一時目連語諸比丘
三十三天有善法堂堂有五百柱有一寶柱
如毫毛許不到碠上有寶樓是釋提桓因
坐處衆花莊嚴其邊皆有諸天坐處亦以
花莊嚴諸比丘語目連何有是事汝空無
過人法故作妄語汝目連滅擯驅出佛聞
是事語諸比丘汝等莫説目連是事過罪何
以故忉利天上善法堂堂有五百柱有一
寶柱如毫毛許不到碠上有寶樓是釋提
桓因坐處衆花莊嚴其邊皆有諸天坐處
亦以花莊嚴目連語實無罪又一時目連入
定見跋耆夜叉與摩伽陀夜叉共鬪跋耆夜
叉破摩伽陀夜叉目連從三昧起語諸比丘
跋耆人當破摩伽陀人後阿闍世王善將兵
衆破跋耆人諸比丘語目連汝先言跋耆人
當破摩伽陀人而今摩伽陀人破跋耆人汝
空無過人法故妄語汝目連滅擯驅出佛聞
是事語諸比丘汝等莫説目連是事過罪何
以故目連見前不見後如來見前亦見後是
跋耆夜叉與摩伽陀夜叉共鬪跋耆夜叉破
摩伽陀夜叉爾時跋耆人亦破摩伽陀人後
阿闍世王更集兵衆共戰得勝目連隨心
想説無罪目連又復入定見摩伽陀夜叉與
跋耆夜叉共鬪摩伽陀夜叉破跋耆夜叉目
連從三昧起語諸比丘摩伽陀人當破跋耆
人後戰時跋耆人破摩伽陀人諸比丘語目
連汝先言摩伽陀人當破跋耆人而今跋耆
人破摩伽陀人汝空無過人法故妄語汝目
連滅擯驅出佛聞是事語諸比丘汝等莫説
目連是事過罪何以故目連見前不見後
如來見前亦見後是摩伽陀夜叉與跋耆夜
叉共鬪得勝破跋耆夜叉爾時摩伽陀人亦
破跋耆人後跋耆人更集兵衆共鬪得勝目
連隨心想説無罪目連常入出一居士舍又
一時目連中前著衣持鉢入其舍居士與敷
坐處共相問訊是家中有妊身婦人檀越
問目連大徳是婦爲生男爲生女目連答
言生男語已便去更有一梵志來入其舍
主人問言此婦人爲生男爲生女梵志言
生女是婦人便生女諸比丘語目連汝先
説某居士舍婦人生男今乃生女汝空無過
人法故妄語汝目連滅擯驅出佛聞是事語
諸比丘汝等莫説目連是事過罪何以故
目連見前不見後如來見前亦見後爾時此
兒是男後轉根爲女目連隨心想説無罪
目連後相生女亦如是又一時大旱無雨目
連入定見却後七日天當大雨滿諸溝坑
城邑聚落悉聞此言皆大歡喜國中人民皆
捨衆務覆屏蓋藏各各屈指過籌數日到第
七日雨風尚無何況雨耶諸比丘語目連
汝言七日天當大雨滿諸溝坑今雨風尚
無何況雨耶汝空無過人法故妄語汝目
連滅擯驅出佛聞是事語諸比丘汝等莫説
目連是事過罪何以故目連見前不見後
如來見前亦見後七日有大雨下有羅睺阿
修羅王以手接去置大海中目連隨心想説
無罪長老莎伽陀語諸比丘我入禪定能
令從阿鼻地獄上至阿迦尼吒天滿其中火
諸比丘言何有是事聲聞弟子能作大火
從阿鼻地獄極至梵天汝空無過人法故妄
語汝莎伽陀滅擯驅出佛聞是事語諸比丘
汝等莫説莎伽陀是事過罪何以故若比丘
依初禪修如意足得神通是比丘則能從阿
鼻地獄至阿伽尼吒天自在能滿中火若比
丘依第二第三第四禪亦如是莎伽陀依
止四禪善修如意足得大神通若念從阿鼻
地獄至阿迦尼吒天自在能滿中火莎伽陀
語實無罪長老輸毘陀語諸比丘我能一
念中識宿命五百劫事諸比丘語輸毘陀
何有是事聲聞弟子一念中極多能知一世
汝空無過人法故妄語汝輸毘陀滅擯驅
出佛聞是事語諸比丘汝等莫説輸毘陀
是事過罪何以故是輸毘陀前身從無想
天命終來生此間無想天壽五百劫以是故
説一念中知五百劫輸毘陀隨心想説無
罪四波羅夷竟略問僧殘不定捨墮單提
悔過此五篇略問不問衆學七滅諍也
僧伽婆尸沙初
佛在舍衞國因迦留陀夷結戒先作無罪
長老迦留陀夷作是念生疑我多時出精不
知何時是先是不先是事白佛佛言未結
戒前善男子迦留陀夷一切時出精不犯故
言先作無罪一比丘身不動便出精心生疑
我將無得僧伽婆尸沙耶是事問佛佛言
無罪毘舍佉鹿子母信衆僧兩手接足頭面
作禮次到迦留陀夷接足作禮迦留陀夷即
失精墮其頭上優婆夷小却兩手拭精歡喜
唱言我得大利我諸同學有如是多婬欲
人亦能斷欲修梵行迦留陀夷生疑我將
無得僧迦婆尸沙耶是事白佛佛言無罪
若有如是多欲比丘應當裹繋有一比丘
洗浴時失精心生疑我將無得僧伽婆尸沙
耶是事白佛佛言無罪有比丘洗浴時
餘比丘與摩身即時失精心生疑我將無得
僧伽婆尸沙耶佛言無罪有一比丘摩觸
男根時失精心生疑我將無得僧伽婆尸沙
耶佛言若逆摩失精得僧伽婆尸沙若
順摩爲覆故失精無罪有一比丘邪念故
失精心生疑我將無得僧伽婆尸沙耶佛
言無罪有一比丘見端正女色便失精心
生疑我將無得僧伽婆尸沙耶佛言無罪
有比丘若爲女人捉手捉脚捉膝捉𬧅故
比丘失精心生疑我將無得僧伽婆尸沙耶
佛言無罪有比丘爲母抱捉嗚説邪語
是比丘失精心生疑我將無得僧伽婆尸沙
耶佛言不得僧伽婆尸沙得突吉羅姉妹
本二先私通婦亦如是有比丘於新死女
人脹女人青瘀女人臭爛女人噉殘女人血塗
女人乾枯女人脹壞女人骨女人身上出精
得僧伽婆尸沙初僧伽婆
尸沙竟
佛因迦留陀夷結戒先作無罪是迦留陀夷
作是念生疑我多時摩觸女人身不知何時
是先是不先是事白佛佛言迦留陀夷未
結戒前摩觸女人身一切時不犯故名先作
無罪有比丘人女中生非人女想摩觸後
生疑我將無得僧伽婆尸沙耶是事白佛
佛言若人女中生人女想摩觸得僧伽婆尸
沙人女中生非人女想摩觸僧伽婆尸沙
人女中生疑摩觸得僧伽婆尸沙非人女
中生非人女想摩觸偸蘭遮非人女中生人
女想摩觸偸蘭遮非人女中生疑摩觸得
偸蘭遮比丘以脚蹋觸女人身得突吉羅
若女人以脚蹋觸比丘身無罪比丘捉女衣
得突吉羅若女人捉比丘衣無罪比丘捉女
人鬢捉髮花捉眞珠捉耳瓔珞捉耳璫捉
如是等女人莊嚴具偸蘭遮有女人與比
丘瀉水水流不斷比丘於是女人生邪心
即生疑我將無得僧伽婆尸沙耶是事白佛
佛言不得僧伽婆尸沙得偸蘭遮比丘爲
母抱捉嗚説邪語心生疑我將無得僧伽婆
尸沙耶是事白佛佛言不得僧伽婆尸沙
得突吉羅姉妹本二先私通婦亦如是有
比丘於新死女人脹女人青瘀女人臭爛女
人噉殘女人血塗女人乾枯女人脹壞女人
骨女人摩觸得偸蘭遮第二僧伽
婆尸沙竟
佛因迦羅比丘鹿子兒結戒先作無罪是比
丘生疑我多時媒嫁不知何時是先是不先
是事白佛佛言未結戒前迦羅比丘一切時
媒嫁不犯故名先作無罪有比丘常入出一
家中是比丘一時中前著衣持鉢至居士舍
與坐處坐已共相問訊居士小默然已語比
丘言汝能語某甲女人至我邊不比丘言
我能語彼不能還答汝居士言云何知此事
得成以不比丘言我當令比丘在某處立
是比丘作是語已出居士舍見一比丘語言
汝小住此中彼比丘言住此何爲答汝但
住莫問是比丘留彼比丘已便去居士出便
見彼比丘住所期處語言善哉善哉我事
得成彼比丘言得成何事居士答言何用
問爲此是期處先比丘生疑我將無得僧
伽婆尸沙耶是事白佛佛言不得僧伽婆
尸沙得偸蘭遮有比丘常入出一家是比
丘一時中前著衣持鉢到居士舍居士與坐
處坐已共相問訊居士小默然已語比丘言
汝能語某甲女來不答言能比丘往語女
人女人言我不須是事比丘生疑我將無
得僧伽婆尸沙耶是事白佛佛言不得僧
伽婆尸沙得偸蘭遮有夫婦相瞋不和合有
一比丘常入出其家是比丘中前著衣持鉢
到其舍與坐處坐已共相問訊是比丘令二
人懺悔是二人懺悔已和合行欲比丘生疑
我將無得僧伽婆尸沙耶是事白佛佛言
人有三種婦一用財得二禮法得三破壞
得是三種婦若作券言非我婦禮法未斷
猶故出入未唱言非我婦比丘和合是婦
得偸蘭遮是三種婦若作券言非我婦禮
法已斷不復出入而未唱言非我婦爾時比
丘和合得偸蘭遮是三種婦若已作券言
非我婦禮法已斷不復出入已唱言非我婦
爾時比丘媒合得僧伽婆尸沙一比丘常
入出一家是比丘中前著衣持鉢到居士舍
與坐處坐已共相問訊居士小默然已語比
丘言汝能語某甲婬女來不比丘言我當
語即往語是婬女來向居士道中爲餘人將
去是比丘生疑我將無得僧伽婆尸沙耶
是事白佛佛言不得僧伽婆尸沙得偸蘭
遮有一比丘常入出一居士家是比丘中
前著衣持鉢到居士舍與坐處坐已共相問
訊居士小默然已語比丘言汝能語某甲女
人來不比丘言能即往語是女人莊嚴身
欲往夫即來入以是因縁不得去比丘生
疑我將無得僧伽婆尸沙耶是事白佛佛
言不得僧伽婆尸沙得偸蘭遮有一比丘入
出一家是比丘中前著衣持鉢到是居士舍
與坐處坐已共相問訊居士小默然已語比丘
言汝能語某甲女人來不比丘言能即往
語女人便許是女人生念我至彼必不得睡
今先睡已當往女人睡至地了竟不得去比
丘生疑我將無得僧伽婆尸沙耶是事白佛
佛言不得僧伽婆尸沙得偸蘭遮有一居士
貪著一女人至此女人所言聽我作婬欲
女人答言我今懅居士言我云何知汝閑
時女人言有一比丘常入出我舍我遣
是比丘打汝背當知我閑是比丘中前著衣
持鉢至其舍與坐處坐已共相問訊女人語
比丘言往打某甲居士背比丘言何以故
女人言但往打莫問比丘即往以拳打居
士背居士言事成已比丘言何所成居士
言是期事也比丘生疑我將無得僧伽婆
尸沙耶是事白佛佛言不得僧伽婆尸沙得
偸蘭遮有一比丘常入出一家是比丘中
前著衣持鉢到居士舍與坐處坐已共相問
訊居士小默然已語比丘言大徳能語某
甲女人來不比丘言我等不應作使汝急
欲見者當爲衆僧作會我當請是女人來居
士即與比丘會直比丘以是直與衆僧作會
請是女人來居士於中得共女人作婬欲比
丘生疑我將無得僧伽婆尸沙耶是事白佛
佛言不得僧伽婆尸沙得偸蘭遮有一估
客婦甚有容色有一居士欲共私通彼婦
不從其夫命終有小因縁居士不聽餘人
出入其舍其母問其女言頗有方便可得使
人出入不女言有母問是誰答彼居士爲
我故數數遣信欲共我通我不從母言汝可
從其意以汝故令多人得樂女言當使誰語
母言可使常入出比丘語有一比丘常入出
其家中前著衣持鉢入其舍與坐處坐已共
相問訊已問言大徳能語某甲居士如是如
是事不答言能即往語居士便往比丘生
疑我將無得僧伽婆尸沙耶是事白佛佛
言不得僧伽婆尸沙得偸蘭遮有一居士
作僧坊常供給是處衣被飮食湯藥資生所
須是居士後少時便死更無人供給是處衣
被飮食湯藥資生所須有一比丘到是居士
婦邊語言汝何以不供給是處衆僧衣被飮
食湯藥資生所須居士婦言大徳是居士福
徳勇健本所供給皆是其力大徳汝若能
令某甲居士此間處分作務若爾可得供給
比丘即到彼居士邊語言汝能與某甲居士
婦在外處分作務不彼居士言我家自多
事處分不遍比丘言爲受爲供養塔僧人故
是居士信佛法僧故便言能是居士常入出
與居士婦和合比丘生疑我將無得僧伽婆
尸沙耶是事白佛佛言無罪有一居士作
僧房常供給是處衣被飮食湯藥資生所須
是居士婦死更無有人供給是處衣被飮食
湯藥資生所須有一比丘到居士所語言
汝何以不復供給僧房中諸比丘衣被飮食湯
藥資生所須居士言大徳是婦有大福徳
本所供給皆是其力汝若能令某甲居士婦
修理我家内事處分者可得供給比丘即到
居士婦邊語言汝能與某甲居士在内修理
家事不居士婦言大徳我家中自多事務
處分不遍比丘言爲受爲供養塔僧人故
是居士婦信佛法僧故便言能是婦常入出
故與居士共和合比丘生疑我將無得僧
伽婆尸沙耶是事白佛佛言無罪有一比
丘常入出一家是比丘中前著衣持鉢到居
士舍與坐處坐共相問訊小默然已居士
語比丘言大徳汝能語某甲女人來不答
言能即往語彼女人居士及彼女人倶時得
病不得和合比丘生疑我將無得僧伽婆
尸沙耶是事白佛佛言不得僧伽婆尸沙
得偸蘭遮有一比丘常入出一家是一比
丘中前著衣持鉢入是舍舍主婦人與坐處
坐共相問訊小默然已婦人語比丘言大
徳汝能語某甲居士來不答言能即往語
婦人及居士倶得病不得和合比丘生疑我
將無得僧伽婆尸沙耶是事白佛佛言不
得僧伽婆尸沙得偸蘭遮有比丘常入出
一家是比丘中前著衣持鉢入是舍居士與
坐處坐共相問訊小默然已語比丘言大
徳汝能爲我兒故語某甲居士與我兒若
姉若妹若女不答言能便往語是居士兒及
彼女倶時得病脊僂狂發更嫡餘人是比
丘生疑我將無得僧伽婆尸沙耶是事白佛
佛言不得僧伽婆尸沙得偸蘭遮比丘問
佛如人有可信語優婆塞非人亦當有耶佛
言有得道天是又問人女有可信語優婆
夷非人女亦當有耶佛言有得道天女是
比丘語餘人我能虚空中結加趺坐是比
丘空無是事得波羅夷又言我能變一身
爲多身多身還爲一身我以智慧若現事
不現事皆能通達牆壁山樹能過無礙出
沒地中如出入雲履水如地凌虚如鳥是
日月有大威徳我能不動以手摩捫乃至梵
世往來自在是事若空無實得波羅夷比
丘問佛頗有比丘作不淨衣著不得波逸提
耶佛言有若衣經淨緯不淨緯淨經不淨
若二倶不淨不淨者若駱駝毛牛毛羖羊毛
若雜織著如是不淨衣得突吉羅問毘尼
中説比丘不應畜長髮若頭上有瘡當云
何佛言以剪刀剪却問比丘得淨食以疑
心噉作是念此食爲淨爲不淨得何罪耶
佛言得突吉羅問頗有比丘爲女人説法
過五六語不得波逸提耶佛言有若作書若
手示相若遣使與天女龍女夜叉餓鬼女毘舍
遮女鳩槃荼女羅刹女説法過五六語得突
吉羅問頗有比丘過第三重覆舍不得波逸
提耶佛言有若先作舍以板隨意覆問頗
有比丘與女人期共道行不得波逸提耶佛
言有比丘與天女期共道行若龍女夜叉女
餓鬼女毘舍遮女鳩槃荼女羅刹女期共道
行得突吉羅問云何漱口佛言以水著口
中三迴轉是名漱口問頗有比丘別衆食不
得波逸提耶佛言有若虚空中食是問頗
比丘噉食得波羅夷耶佛言有若以盜心食
是問頗有比丘食家中坐不得波逸提耶佛
言有若女人受一日戒男子不受是家中
坐得突吉羅若男子受一日戒女人不受
是家中坐亦得突吉羅若二倶受一日戒
是家中坐無罪問頗比丘食家中獨與一女
人共坐不得波逸提耶佛言有若女人受
一日戒男子不受是中坐得突吉羅若男
子受一日戒女人不受是中坐得突吉羅
若二倶受不犯問頗比丘往觀軍發行不得
波逸提耶佛言有若往觀夜叉軍得突吉
羅問頗有比丘語餘比丘言共我去至諸
家當與汝多美飮食是比丘後時語彼比丘
我不喜與汝若坐若語我獨坐獨語樂不得
波逸提耶佛言有若未至他舍里巷中語
令還得突吉羅若僧坊中語無罪問頗有
比丘無病入白衣舍從非親里比丘尼自
手受飮食不得波羅提提舍尼耶答曰有
若比丘尼自持飮食就白衣舍與比丘自手
受無罪問頗比丘尼約勅白衣與如是飯
如是羹比丘食不得波羅提提舍尼耶答曰
有若比丘尼是比丘親里勸與食比丘不
呵而食得突吉羅五段
竟
十誦律卷第五十九

十誦律卷第六十善誦毘尼序卷上
　東晋罽賓三藏卑摩羅叉續譯　
五百比丘結集三藏法品第一
佛婆伽婆在拘尸城娑羅雙樹間力士住
處般涅槃拘尸諸力士供養佛身是時長老
摩訶迦葉將五百比丘從波婆城欲到拘
尸城二城中間爾時有梵志持天曼陀羅
華發拘尸城欲詣波婆城長老摩訶迦葉
問汝識我大師不答言識汝大師娑羅
雙樹間力士住處般涅槃今已七日諸天
世人供養佛身我從彼得此天曼陀羅華來
摩訶迦葉不樂諸弟子中有大憂愁者有擧
手哭者有躄地者皆言佛取涅槃一何駛
哉世間眼滅諸比丘有宛轉地者有心中
愁慼者有行捨心觀諸法相者所謂一切無
常苦空無我此無常相法何可得常佛在
時常説一切衆生所可樂著不可久保皆當
別離散壞磨滅爾時有一愚癡不善不及老
比丘發此惡言彼長老常言應當行是不
應行是我今快得自在所欲便作不欲便
止如是麁言唯迦葉獨聞餘無知者是
諸天神力所隱蔽故爾時閻浮提中長老阿
若憍陳如第一上座長老均陀第二上座長
老十力迦葉阿難和上第三上座長老摩訶
迦葉第四上座摩訶迦葉多知廣識四部衆
盡皆恭敬信受其語四部衆聞摩訶迦葉從
波婆城來欲詣拘尸城四部衆皆出到半道
奉迎摩訶迦葉摩訶迦葉見四部衆來於
道外樹下敷尼師檀結加趺坐四衆既到
頭面敬禮在一面聽其説法時大迦葉説種
種法示教利喜竟發遣四衆還至雙樹頂
結支夷大迦葉言我正爾當到莫燃佛𧂐
我欲禮佛全身爾時大迦葉與大衆倶到頂
結支夷到已天爲開發金棺解撤纒裹時大
迦葉稽首敬禮佛身四部大衆亦得禮拜又
告諸人言更以天新綿㲲好纒佛身以新香
油灌滿金棺安措佛身而闔棺蓋更積一
切衆香雜薪以爲大𧂐大迦葉告諸力士
汝自知時諸力士主即燃香薪大𧂐爾時長
老阿難見薪𧂐然悲惱哽塞即説偈言
　　　　世尊此身　乃至梵天　今在金棺　　　　
　　　　以千㲲纒　灌以香油　燃以香薪
爾時佛𧂐燃盡大迦葉思惟言當云何滅火
即念應以牛乳滅之爾時大迦葉適生此念
四邊自然有牛乳池淨潔香好是時大迦葉
即取此乳以滅是火而説偈言
　　　　千㲲纒佛身　以火闍維之　　　　
　　　　佛之神力故　常一内衣在　　　　
　　　　最外亦不燒　中者皆燃盡
爾時長老摩訶迦葉以成治㲲取佛舍利
與諸力士諸力士從長老摩訶迦葉取佛舍
利盛以金瓶擧著車上燒種種香持諸幡
蓋作諸妓樂入拘尸城爾時拘尸城中有新
論義堂掃灑清淨香潔無量懸繒幡蓋散諸
雜華敷象牙床以佛舍利金瓶著上阿難先
以花香伎樂種種供養亦教諸比丘比丘尼
優婆塞優婆夷供養禮拜爾時波婆城中諸
力士聞佛在拘尸城般涅槃念言佛亦是
我師我之所尊來從諸人請舍利分欲於
波婆城中起塔燒香懸繒幡蓋盡世供養
拘尸城諸力士答言佛在我國般涅槃我自
起塔香華供養舍利分不可得時遮勒國諸
刹帝利姓婆蹉婆羅羅摩聚落拘樓羅種
毘㝹國中諸婆羅門毘耶離國諸梨昌種
迦毘羅婆國諸釋子摩伽陀國主阿闍世王
韋提希子聞佛於拘尸城般涅槃今衆人以
香華伎樂供養舍利爾時阿闍世王勅其
大臣婆羅門婆利沙迦羅言汝往到拘尸城
諸力士所持我言致問無量氣力安隱身心
樂不又語諸人佛亦我師我之所尊今於
汝國般涅槃請分舍利欲於王舍城中起塔
供養與我者善若不見與當擧兵衆以力
奪汝受勅即嚴四種兵直至拘尸城語諸
力士言摩伽陀國主阿闍世王致問無量氣
力安隱身心樂不又言佛亦我師我之所尊
在此般涅槃來請舍利分汝當與我我於
王舍城起塔供養拘尸城諸力士答大臣婆
羅門言佛在我國土地般涅槃我自於此拘
尸城起塔供養舍利分不得與汝大臣婆羅
門言摩伽陀國主阿闍世王語汝汝等以舍
利與我者善若不見與當擧四兵以力奪汝
諸力士言我自供養不以與汝波婆城力士
亦集四兵在一面住羅婆聚落拘婆羅亦
集四兵在一面住遮勒國諸刹帝利亦集四
兵在一面住毘㝹國諸婆羅門亦集四兵在
一面住毘耶離國諸梨昌亦集四兵在一
面住迦毘羅婆諸釋子亦集四兵在一面
住婆羅沙迦羅婆羅門更増四兵拘尸城
一面住爾時拘尸城外八軍圍繞爲舍利
故各欲奪取爾時大衆中有一婆羅門姓
烟在八軍中高聲大唱拘尸城諸力士主
聽佛無量劫積善修忍諸君亦常聞讃忍法
今日何可於佛滅後爲舍利故起兵相奪諸
君當知此非敬事舍利現在但當分作八分
諸力士言敬如來議爾時姓烟婆羅門即
分舍利作八分分竟復高聲大唱汝諸力士
主聽盛舍利瓶請以見惠欲還頭那羅聚落
起瓶塔華香幡蓋伎樂供養諸力士答言
敬從來請爾時必波羅延那婆羅門居士復
以高聲大唱拘尸城中諸力士主聽燒佛處
炭與我欲還我國起炭塔華香伎樂供養
諸力士答婆羅門敬從來請爾時拘尸城諸
力士得第一分舍利即於國中起塔華香
伎樂種種供養波婆國得第二分舍利還歸
起塔種種供養羅摩聚落拘樓羅得第三分
舍利還歸起塔種種供養遮勒國諸刹帝
利得第四分舍利還國起塔種種供養毘㝹
諸婆羅門得第五分舍利還國起塔種種供
養毘耶離國諸梨昌種得第六分舍利還
國起塔種種供養迦毘羅婆國諸釋子得第
七分舍利還國起塔華香供養摩伽陀國主
阿闍世王得第八分舍利還王舍城起塔華
香供養姓烟婆羅門得盛舍利瓶還頭那
羅聚落起塔華香供養必波羅延那婆羅門
居士得炭還國起塔供養爾時閻浮提中
八舍利塔第九瓶塔第十炭塔佛初般涅槃
後起十塔自是已後起無量塔
爾時長老摩訶迦葉知佛舍利流布十方白
衣起塔以是因縁故集僧集僧竟語諸
比丘我昔時從波婆城將五百比丘向拘
尸城於二城中間見一梵志持天曼陀羅
華從拘尸城來欲詣波婆城我問梵志言
優婆伽從何所來欲至何所梵志答言我
從拘尸城來欲到波婆城問識我大師不
梵志答言識汝大師娑羅雙樹間般涅槃
今已七日諸天世人供養舍利我從彼得
此天曼陀羅華我爾時心不樂作是言佛
取涅槃一何駛哉世間眼滅諸比丘中有大
憂愁者有擧手哭者有躄地者皆言佛取
涅槃一何駛哉世間眼滅諸比丘有宛轉地
者有愁慼者有行捨心觀諸法相者一切
無常苦空無我此無常法相何可得常佛
在時自言一切衆生所可樂著難得久保皆
當別離散壞磨滅爾時有一頑愚不善及
老比丘出惡口言彼長老常言應當行是
不應行是我今得自在所欲便作不欲便止
是愚癡比丘作是語時唯我獨聞餘無知者
是諸天神力之所隱蔽復有一比丘在我前
説法言非法非法言法善言不善不善言
善我等今應當集一切修妬路一切毘尼
一切阿毘曇摩訶迦葉自思惟我當僧中集
一切修妬路一切毘尼一切阿毘曇或有
無知比丘作如是言不應如是集一切修妬
路一切毘尼一切阿毘曇我等今當於僧
中擇取聰明能集法人僧中作羯磨取爾
時長老摩訶迦葉僧中取五百少一比丘一
一稱字是諸比丘皆讀三藏得三明滅三毒
皆得共解脱摩訶迦葉僧中唱大徳僧聽
是五百少一比丘稱名字皆讀三藏得三明
滅三毒皆得共解脱若僧時到僧忍聽是
五百少一比丘皆是集法人如是白爾時
長老阿難在僧中長老大迦葉思惟是阿難
好善學人佛説阿難於多聞人中最第一我
等今當使阿難作集法人長老大迦葉思惟
已僧中唱大徳僧聽是阿難好善學人佛
説阿難多聞人中最第一若僧時到僧忍聽
我等今當使阿難作集法人如是白大徳僧
聽是阿難好善學人佛説阿難於多聞人中
最第一我等今當使阿難作集法人誰諸
長老忍阿難作集法人者默然誰不忍是長
老説僧已忍聽長老阿難作集法人竟僧
忍默然故是事如是持長老大迦葉復思惟
今集一切修妬路一切毘尼一切阿毘曇是
事多非一日二日乃至七日可竟今僧中當
作羯磨能作集法人共一處安居不作羯
磨人不得共一處安居如是思惟竟長老
摩訶迦葉僧中唱大徳僧聽今集法多非
一日二日乃至七日可竟今僧中作羯磨能
集法人共一處安居不作羯磨人不得共一
處安居如是白爾時長老摩訶迦葉復作
是念何處國土安隱有好精舍四事供養
飮食無乏無諸寇賊即念王舍城中四事
供養具足無乏國土安隱無諸賊寇我等今
當往到王舍城安居如是思惟已摩訶迦葉
獨身先往治精舍泥塗壁孔治土埵敷床灑
掃抖擻被褥教備藥具飮食衣被摩訶迦
葉知安居時到共五百比丘王舍城安居
摩訶迦葉清旦著衣持鉢入王舍城教化
諸人持飮食供養集法人教已摩訶迦葉自
行乞食食竟出城還至精舍以是因縁集
僧集僧已思惟何等比丘能誦毘尼明了
我等難問能隨問答當從此人集毘尼即念
優波離比丘佛常讃誦毘尼比丘中明了第
一念已白僧佛常讃優波離比丘於誦毘尼
比丘中明了第一優波離比丘我等問難能
隨問答爾時摩訶迦葉爲敷法座優波離
比丘昇高座坐竟摩訶迦葉問優波離初
波羅夷因縁從何處出優波離答言初波
羅夷從毘耶離國須提那比丘迦蘭陀子出
是中云何犯云何不犯爾時優波離廣説犯
不犯相摩訶迦葉問阿若憍陳如爾不答言
爾如優波離所説摩訶迦葉問阿若憍陳如
竟次問長老均陀次問十力迦葉次第問
五百阿羅漢乃至阿難阿難答言我亦如
是聞是事是法是善如長老優波離所説
阿難問摩訶迦葉爾不答言爾是中長老
摩訶迦葉僧中高聲大唱大徳僧聽初波
羅夷法集竟是法是毘尼是佛教無有比丘
言是法言非法非法言是法是毘尼言非毘
尼非毘尼言是毘尼是法是毘尼是佛教
僧忍默然故是事如是持摩訶迦葉復問長
老優波離第二波羅夷因縁從何處出優
波離答王舍城中爲達尼迦比丘瓦師子
第三波羅夷因縁何處出優波離答跋耆國
中爲婆求摩題河邊住諸比丘第四波羅
夷因縁何處出答言毘耶離國爲婆求摩
題河邊住諸比丘第一僧伽婆尸沙因縁何
處出答言舍婆提國爲迦留陀夷比丘
第二第三第四皆爲舍婆提國迦留陀夷比
丘第五僧伽婆尸沙因縁何處出答舍婆
提國中爲迦羅比丘彌梨迦子摩訶迦葉
復問云何犯云何不犯優波離廣説犯不
犯相摩訶迦葉問優波離竟次問阿若憍陳
如爾不阿若憍陳如答言長老大迦葉
我亦如是知如優波離所説次問長老均陀
次問十力迦葉次第問五百阿羅漢乃至
阿難阿難答言長老大迦葉我亦如是知
如長老優波離所説阿難問摩訶迦葉如優
波離所説不答言阿難我亦如是知如優波
離所説如是次第一切毘尼集竟爾時長
老大迦葉僧中高聲大唱大徳僧聽如是
一切毘尼法集竟是法是毘尼是佛教無有
比丘言是法言非法非法言是法是毘尼
言非毘尼非毘尼言是毘尼是法是毘尼是
佛教僧忍默然故是事如是持長老摩訶
迦葉思惟何等比丘誦修妬路阿毘曇明了
我等難問能隨問答我等當從此人集修妬
路阿毘曇即時作是念佛讃阿難比丘於
諸多聞比丘中最第一持一切修妬路一切
阿毘曇迦葉思惟竟僧中唱大徳僧聽是
阿難比丘好善學人佛常讃阿難比丘於諸
多聞中最第一我等從是人了了問修妬
路阿毘曇集如是白爾時摩訶迦葉敷好
高座阿難昇高座坐竟摩訶迦葉問阿難
佛修妬路初從何處説阿難答如是我聞一
時佛在波羅柰仙人住處鹿林中阿難説此
語時五百比丘皆下地䠒跪涕零而言我
從佛所面受見法而今已聞摩訶迦葉語
阿難從今日一切修妬路一切毘尼一切
阿毘曇初皆稱如是我聞一時阿難言爾
是時佛告五比丘是苦聖諦我先不從他聞
法中正憶念時於諸法中生眼生智生明
生覺是集聖諦是盡聖諦是道聖諦我先
不從他聞法中正憶念時於諸法中生眼
生智生明生覺諸比丘是苦聖諦知故應知
我先不從他聞法中正憶念時於諸法中生
眼生智生明生覺是苦集聖諦知已應斷是
苦滅聖諦知已應證是苦滅道聖諦知已應
修我先不從他聞法中正憶念時於諸法
中生眼生智生明生覺諸比丘是苦聖諦知
故知已我先不從他聞法中正憶念時於
諸法中生眼生智生明生覺是苦集聖諦知
故斷已是苦滅聖諦知故證已是苦滅道聖
諦知故修已我先不從他聞法中正憶念時
於諸法中生眼生智生明生覺諸比丘若我
隨爾許時四聖諦中三轉十二分法輪行
不生眼智明覺我於一切世間若魔若梵及
沙門婆羅門天人等衆中不得解不得離不
得捨亦不得不顛倒心是時我亦不作是
念得阿耨多羅三藐三菩提以我爾許時
四聖諦中三轉十二分法輪行生眼智明
覺我於一切世間若魔若梵及沙門婆羅
門天人等衆中得解得離得捨得不顛倒
心是時我作是念得阿耨多羅三藐三菩提
説是法時長老憍陳如及八萬諸天遠塵
離垢諸法中法眼生爾時佛告憍陳如得法
已不憍陳如言得已世尊憍陳如得法已
不憍陳如言得已世尊憍陳如得法已不
憍陳如言得已世尊憍陳如以初得故故
名阿若憍陳如阿若憍陳如得法已是時地
神高聲大聲唱言諸衆生佛在波羅奈國仙
人住處鹿林中三轉十二分法輪諸餘沙門
若波羅門若天若魔若梵如是等一切世間
中不能如法轉爲饒益衆生故安樂多衆
生憐愍世間故利益安樂諸天人増益諸
天種減損阿脩羅衆虚空中神聞地神唱
聲已亦高聲大聲唱佛轉法輪四天王聞
虚空神唱亦高聲大聲唱三十三天夜摩天
兜率陀天化樂天他化自在天即時唱聲乃
到梵天處皆高聲大聲唱言諸衆生佛在波
羅奈國仙人住處鹿林中三轉十二行法輪
諸餘沙門若婆羅門若天若魔若梵如是
等一切世間中不能如法轉爲饒益多衆生
故安樂多衆生憐愍世間故利益安樂諸天
人増益諸天種減損阿脩羅衆佛在波羅
奈國仙人住處鹿林中三轉十二行法輪已
是故是經名轉法輪經大迦葉問阿若憍陳
如如阿難所説爾不答言爾長老大迦
葉我亦如是知如阿難所説次問長老均
陀次問十力迦葉乃至次第問五百阿羅漢
末後問優波離如阿難所説不答言爾長
老優波離問摩訶迦葉如阿難所説不答
言爾長老優波離我亦如是知如阿難所
説如是展轉問已一切修妬路藏集竟爾
時摩訶迦葉僧中唱大徳僧聽一切修妬
路集竟是法是毘尼是佛教無有比丘言是
法言非法非法言是法是毘尼言非毘尼
非毘尼言是毘尼是法是毘尼是佛教僧忍
默然故是事如是持長老摩訶迦葉復問
阿難佛何處始説阿毘曇阿難答言如是
我聞一時佛在舍婆提爾時佛告諸比丘若
人五怖五罪五怨五滅是人五怖罪怨故
死後譬如力士屈伸臂頃墮於地獄何等
五一者殺二者偸三者邪婬四者妄語
五者飮酒若人五怖五罪五怨五滅是人五
怖罪怨滅故死後譬如力士屈伸臂頃生於
天上何等五一者不殺怖罪怨滅不偸不邪
婬不妄語不飮酒亦如是怖罪怨滅長老摩
訶迦葉問阿若憍陳如如阿難所説不答言
長老大迦葉我亦如是知如阿難所説次
問長老均陀次問十力迦葉乃至次第問五
百阿羅漢末後問優波離如阿難所説不答
言長老大迦葉我亦如是知如阿難所説長
老優波離問摩訶迦葉爾不答言實爾如是
一切阿毘曇集已爾時摩訶迦葉僧中大唱
大徳僧聽一切阿毘曇集竟是法是毘尼是
佛教無有比丘言是法言非法非法言是
法是毘尼言非毘尼非毘尼言是毘尼是法
是毘尼是佛教僧忍默然故是事如是持爾
時一切修妬路一切阿毘曇一切毘尼集竟
長老阿難偏袒右肩長跪叉手白大徳摩訶
迦葉我面從佛聞受是語佛言我般涅槃
後若僧一心和合籌量放捨微細戒摩訶
迦葉答阿難汝從佛問不何名微細戒一心
和合放捨阿難答大徳不問迦葉言汝應當
了了問何名微細戒僧一心和合而放捨此
戒長老阿難汝若不問佛汝得突吉羅罪是
罪汝當如法懺悔莫覆藏阿難答言我不輕
戒故不問是時佛欲滅度我心愁悶故不問
摩訶迦葉語阿難佛三語汝閻浮提地種種
事樂壽命最快若人有修四如意足能
住壽一劫若減一劫阿難佛四如意足善修
若欲住壽一劫若減一劫自在能住汝何
以不請佛久住以是事故汝得突吉羅罪是
罪汝當如法懺悔莫覆藏阿難答我不
輕戒非不敬佛故不請久住是時魔蔽我心
不自覺知是故不即請佛久住大迦葉復語
阿難汝以足躡佛衣得突吉羅是罪如法
懺悔阿難答言我不輕戒非不敬佛是時
大風卒起更無餘人我襞佛衣以是故足躡
大迦葉復語阿難佛語汝迦拘陀河取一鉢
水汝言迦拘陀河水濁未清不即取水以是
事故汝得突吉羅是罪如法懺悔阿難答
言我不輕戒非不敬佛時五百乘車濿渡
未久水濁水清以是故不即取水與佛大
迦葉復語阿難佛不聽女人出家汝乃至三
請令女人出家以是事故得突吉羅是罪如
法懺悔阿難答言我不輕戒非不敬佛但
以過去諸佛皆有四衆今我世尊云何獨無
四衆是故乃至三請大迦葉復語阿難佛
滅度後汝何以出佛陰藏相以示女人以是
事故汝得突吉羅是罪如法懺悔阿難答
言是女人福徳淺薄欲得見佛相見已厭
離女身後得男子形以是故示
爾時大迦葉令長老阿難六突吉羅罪僧中
悔過長老摩訶迦葉集僧言我等不聽放
捨微細戒何以故外道異學若聞是事便言
弟子聰明所以者何師結戒弟子放捨以是
故我等一心集會籌量不聽捨微細戒外
道異學有如是言大師在時釋子沙門皆具
持戒師滅度後不能具持戒便還放捨釋
子法滅不久譬如燃火烟出火滅烟止以
是故我等一心集會籌量不聽捨微細戒若
我等聽放捨微細戒者諸比丘不知何者
是微細戒或如是言微細戒非獨是突吉羅
更有四波羅提提舍尼亦名微細戒以是故
我等不聽捨微細戒若我等一心集會聽
捨微細戒者或有比丘不知何者是微細戒
作如是言非獨突吉羅四波羅提提舍尼
九十波夜提亦名微細戒以是故我等一
心集會不聽放捨微細戒若我等一心集
會聽捨微細戒者或有諸比丘不知何者是
微細戒如是言非獨突吉羅四波羅提提
舍尼九十波夜提是微細戒三十尼薩耆
波夜提亦名微細戒以是故我等不聽捨微
細戒若我等一心集會聽捨微細戒者或
有諸比丘不知何者是微細戒作如是言非
獨突吉羅四波羅提提舍尼九十波夜提三
十尼薩耆波夜提二不定法亦名微細戒以
是故我等不聽捨微細戒若我等一心集會
籌量聽捨微細戒者或有比丘不知何者是
微細戒作如是言微細戒非獨是突吉羅
四波羅提提舍尼九十波夜提三十尼薩耆
波夜提二不定法十三僧伽婆尸沙亦名
微細戒以是故我等不聽捨微細戒若我
等一心集會籌量聽捨微細戒者或有比
丘作如是言我受持四戒餘殘戒放捨以
是故我等一心集會籌量不聽捨微細戒
我等隨佛結戒若佛結戒一切受持佛經中
説摩伽陀國中大臣婆羅沙迦婆羅門因縁
七不滅法中若諸比丘佛不結戒不結已結
戒不捨如説戒受持諸比丘善法増益不滅
以是故我等盡當受持不應放捨三藏集
法品竟
七百比丘集滅惡法品第二之上
佛般涅槃後一百一十歳毘耶離國十事出
是十事非法非善遠離佛法不入修妬路不
入毘尼亦破法相是十事毘耶離國諸比丘
用是法行是法言是法清淨如是受持何等
十事一者鹽淨二者指淨三者近聚落淨四
者生和合淨五者如是淨六者證知淨七者
貧住處淨八者行法淨九者縷邊不益尼師
檀淨十者金銀寶物淨毘耶離諸比丘又持
憍薩羅國大金鉢出憍薩羅國入毘耶離
國次第乞錢隨多少皆著鉢中時人或以萬
錢或千五百五十乃至以一錢悉著鉢中
是時有長老耶舍陀迦蘭提子毘耶離住得
三明持三藏法修妬路毘尼阿毘曇耶舍陀
是長老阿難弟子耶舍陀聞毘耶離國十事
出已非法非善遠離佛法不入修妬路不入
毘尼亦破法相是十事毘耶離國諸比丘
用是法行是法言是法清淨如是受持何等
十一者鹽淨乃至金銀寶物淨毘耶離國諸
比丘又持憍薩羅大金鉢出憍薩羅國入
毘耶離國次第乞錢隨多少皆著金鉢中時
人或以萬錢千五百五十一錢著鉢中長
老耶舍陀聞是事已知是事作非法遣使詣
毘耶離諸白衣所語言沙門釋子不應乞金
銀寶物畜佛種種因縁爲摩尼周羅聚落主
説法從今日比丘須薪乞薪須草乞草須乘
借乘須作人借作人沙門釋子是中佛不聽
乞金銀寶物畜毘耶離國諸比丘聞耶舍陀
遣使詣毘耶離諸白衣所言沙門釋子不應
乞金銀寶物畜佛種種因縁爲摩尼周羅聚
落主説法從今日諸比丘須薪乞薪須草乞
草須乘借乘須作人借作人沙門釋子乃
至佛不聽乞金銀寶物畜聞已集會所有金
銀寶物當分是中有比丘自取分持出或
使沙彌白衣持去或著床上持去或著靴
中持去或衣裹持去或遣使持分與耶舍
陀耶舍陀即還遣使此不淨物何以教我受
沙門釋子不應受此不淨物佛種種因縁説
法從今日比丘須薪草應乞須車乘作人應
借金銀寶物不聽受畜毘耶離比丘思惟言
耶舍陀於諸白衣前出我等罪我等當與耶
舍陀作下意羯磨令向毘耶離諸白衣懺悔
思惟已集僧與耶舍陀作下意羯磨令向毘
耶離諸白衣懺悔耶舍陀聞毘耶離諸比丘
作下意羯磨令向毘耶離諸白衣懺悔聞已
如是思惟我向諸白衣懺悔時能事事説法
使諸白衣得信言佛種種因縁爲摩尼周羅
聚落主説因縁乃至沙門釋子不應乞金銀
寶物畜爾時耶舍陀明日食時著衣持鉢入
毘耶離城乞食食已到毘耶離諸白衣所
懺悔時事事説法使諸白衣得信言佛種種
因縁爲摩尼周羅説比丘須薪草應乞車乘
作人應借不應乞金銀寶物畜如是長老耶
舍陀事事説法諸白衣即得信解知沙門釋
子不應乞金銀寶物畜毘耶離諸比丘聞長
老耶舍陀向毘耶離白衣懺悔時事事説
法使白衣信解知佛種種因縁説比丘須薪
草應乞車乘作人應借不應乞金銀寶物畜
聞已如是思惟我等不應令耶舍陀是中住
今當作出羯磨汝不應毘耶離住如是思惟
已集僧與耶舍陀作出羯磨不得毘耶離住
長老耶舍陀聞毘耶離諸比丘作出羯磨不
得住毘耶離聞已還房付授臥具持衣鉢發
毘耶離去未遠自念我於毘耶離諸比丘邊
得脱是諸比丘畜金銀寶物多欲多求惡法
成就耶含陀住憍薩羅國夏安居爾時長老
三菩伽住摩偸羅國僧伽遮僧伽藍精舍阿
波大羅林中烏頭婆羅樹下是三菩伽持三
藏得三明有名稱大阿羅漢長老阿難弟子
長老耶舍陀聞長老三菩伽住摩偸羅國
僧伽遮僧伽藍阿波大羅林中烏頭波羅樹
下持三藏得三明有名稱大阿羅漢聞已遣
使詣三菩伽言長老知不毘耶離國有十事
出非法非善遠離佛法不入修妬路不入毘
尼亦破法相毘耶離諸比丘用是法行是
法言是法清淨如是受持何等十一者鹽
淨二者指淨三者近聚落淨四者生和合
淨五者如是淨六者證知淨七者貧住處
淨八者行法淨九者縷邊不益尼師檀淨
十者金銀寶物淨毘耶離國諸比丘又持憍
薩羅大金鉢出憍薩羅國入毘耶離國乞
錢次第乞隨多少皆著鉢中或得萬錢千
五百五十乃至一錢諸長老比丘應集會
滅是惡法今若不滅後必將大長老三菩
伽聞是事已即遣使詣達嚫那國阿槃提國
如是諸國皆遣使語言汝知不毘耶離國十
事出何等十一者鹽淨乃至金銀寶物淨是
諸惡法今若不滅後將必大爾時達嚫那
國阿槃提國等諸比丘即皆集會毘耶離
是時長老梨婆多住薩寒若國持三藏得三
明有名稱大阿羅漢好行四無量心是長
老阿難弟子長老三菩伽聞長老梨婆多
住薩寒若國持三藏得三明有名稱大阿羅
漢好行四無量心聞已長老三菩伽如是思
惟我等以何長老爲上座當求是長老爲上
座攝諸比丘作是思惟已我等當求長老梨
婆多爲諸比丘説實法爾時長老三菩伽集
諸比丘從白衣索四事供養索已乘舡至薩
寒若國到長老梨婆多所長老梨婆多遙見
三菩伽來善心起迎問訊道路疲不代持衣
鉢示房舍語三菩伽等諸比丘是汝床榻被
褥臥具若上座爲辦浴具澡豆灰麻油薪
浴竟至夜是時梨婆多與三菩伽共一房
宿夜多坐禪至天明時長老梨婆多語三菩
伽我供養客法作竟汝從出家法長老三菩
伽聞是語竟食時著衣持鉢入薩寒若城乞
食乞食竟食後還梨婆多所頭面禮足
爾時長老三菩伽思惟是梨婆多大法師或
能難問我阿毘曇我或不疾解我今當先問
梨婆多毘耶離比丘十事即合手問鹽淨應
受不梨婆多還問三菩伽云何名鹽淨大徳
梨婆多毘耶離諸比丘鹽擧殘宿著淨食中
噉言是事淨我問長老實淨不梨婆多答不
淨不應食若食得何罪答得突吉羅罪三菩
伽又問佛何處結戒是事不應食答舍婆
提毘尼藥法中説三菩伽問大徳梨婆多應
受二指淨不還問云何名二指淨答言毘耶
離諸比丘食竟從座起不受殘食法兩指抄
食噉言是事淨我問長老實淨不梨婆多答
不淨不淨得何罪答得波逸提罪又問佛
何處結戒是事不應行答毘耶離國爲不受
殘食法故結戒三菩伽言大徳梨婆多近
聚落淨實淨不還問云何名近聚落淨答言
毘耶離諸比丘近聚落邊得食不受殘食法
噉言是事淨我問長老實淨不梨婆多答
不淨不淨得何罪答得波逸提罪又問
佛何處説是事不應行答毘耶離國佛爲不
受殘食法結戒三菩伽言大徳梨婆多應受
生和合淨實淨不還問云何名生和合淨答
言毘耶離諸比丘食竟從座起不受殘食法
乳酪酥共和合而噉言是事淨我問長老實
淨不答不淨不淨得何罪答得波逸提罪又
問佛何處結戒是事不應行答毘耶離佛爲
不受殘食法結戒三菩伽言大徳梨婆多如
是淨實淨不梨婆多還問云何名如是淨答
毘耶離諸比丘内界共住處別作羯磨竟入
僧中唱言彼住處作羯磨長老是事淨今我
問是事實淨不答不淨不淨得何罪答得
突吉羅罪又問佛何處結戒答占波國毘尼
行法中三菩伽言大徳梨婆多證知淨實淨
不梨婆多還問云何名證知淨答毘耶離諸
比丘各各住處作不如法羯磨竟入僧中白
我等處處作羯磨諸僧證知言是事證知
淨今我問長老實淨不答不淨不淨得何罪
答得突吉羅罪又問佛何處結戒答占波
國毘尼行法中三菩伽言大徳梨婆多貧住
處淨實淨不梨婆多還問云何貧住處淨
答毘耶離諸比丘言我等住處貧作酒飮言
是貧住處淨實淨不答不淨不淨得何罪答
得波逸提罪又問佛何處結戒答支婆提
國颰陀羅婆提城爲長老婆伽陀阿羅漢
結戒不得飮酒三菩伽言大徳梨婆多行
法淨實淨不梨婆多答有行法淨行亦淨
不行亦淨有行法不淨行亦不淨不行亦
不淨何等行法不淨行亦不淨不行亦不
淨答殺罪行亦不淨不行亦不淨偸邪婬
妄語兩舌惡口綺語慳貪瞋恚邪見行亦不
淨不行亦不淨是爲行法不淨行亦不淨
不行亦不淨何等行法淨行亦淨不行亦
淨答不殺不偸不邪婬不妄語兩舌惡口綺
語慳貪瞋恚邪見是爲行法淨行亦淨不
行亦淨三菩伽言大徳梨婆多不益縷邊
尼師檀淨實淨不還問云何不益縷邊尼
師檀答毘耶離諸比丘作不益縷邊尼師
檀言是事淨爲淨不答不淨問不淨得何
罪答得波逸提罪又問佛何處結戒答舍婆
提國佛爲長老迦留陀夷聽縷邊益一搩
手尼師檀結戒三菩伽言大徳梨婆多金
銀寶物淨實淨不還問云何金銀寶物淨
答毘耶離諸比丘取金銀寶物言是事淨
實淨不答不淨不淨得何罪答得波逸提罪
佛何處結戒答毘耶離佛爲跋難陀結戒不
得取金銀寶物三菩伽言善哉善哉大徳梨
婆多善説十事三菩伽言此諸比丘當云何
梨婆多答當共勤方便滅是不善法
爾時長老沙羅住毘耶離國持三藏得三明
有名稱大阿羅漢是長老阿難弟子如是思
惟我所學智皆從和上口受誦戒我當
分別觀察客比丘毘耶離比丘如是思惟已
著衣持鉢入城乞食食後向沙樹林間入
樹林已於一樹下敷尼師檀坐觀所誦法
知誰是爲毘耶離比丘是爲客比丘是如
是觀已知毘耶離比丘不是知阿槃提達嚫
那婆多國諸客比丘是是樹林中有神天
合手向沙羅言如是如是長老是毘耶離
比丘非法語諸客比丘是法語大徳沙羅
汝欲作何等答當勤方便滅是不善法毘耶
離諸比丘聞阿槃提達嚫那婆多國諸客比
丘勤方便欲滅是事聞已如是思惟我等
當請何等上座爲好上座故多比丘來上座
梨婆多我等當請爲是上座故諸比丘當
來集如是思惟竟毘耶離諸比丘著衣持鉢
詣薩寒若國到已見長老梨婆多已同阿
槃提達嚫那婆多國諸比丘見已如是思惟
長老梨婆多已同彼復作是念諸上座弟
子我等今當軟語令請是上座當用弟子語
毘耶離諸比丘到上座弟子所與衣鉢戸鉤
革屣與三種藥盡與竟諸上座弟子即覺問
是上座供養何以故與我毘耶離諸比丘答
當語汝師毘耶離比丘是有法語阿槃提達
嚫那婆多國諸比丘不是法語一切諸佛皆
出東方長老上座莫與毘耶離中國比丘鬪
諍諸上座弟子答此是小事我經營之汝等
當受我恩諸弟子即到上座梨婆多所言阿
槃提達嚫那婆多國諸比丘非法非善言一
切諸佛皆出東方長老上座莫與毘耶離中
國比丘鬪諍梨婆多語弟子汝愚癡人我自
知見毘耶離諸比丘非法非善阿槃提達嚫
那婆多國諸比丘實是法是善語汝愚癡
人云何教我非法非善非佛語汝去莫來
我乃至死不用見汝是時長老梨婆多語三
菩伽此事是間可滅或有不知人言此事
不可是間滅本從何處出應還至本處滅
爾時長老梨婆多三菩伽及阿槃提達嚫那
婆多國諸比丘隨意多少往薩寒若國持
衣鉢向毘耶離國次第行到毘耶離毘耶離
國比丘亦持衣鉢向毘耶離城次第行到
是時長老薩婆伽羅婆梨婆羅上座住毘
耶離持三藏得三明有名稱大阿羅漢好
行空三昧是長老阿難弟子長老梨婆多到
薩婆伽羅波梨婆羅上座所是上座遙見梨
婆多來歡喜問訊長老具醯善來具醯久
不相見具醯到已共坐諸上座有如是法
若客比丘來共一處宿告給事汝爲客比
丘敷臥具給事如是思惟上座如是約勅我
與客比丘敷床臥具上座必與客比丘一房
宿給事受勅已即向上座房與客比丘敷床
臥具弟子受勅與客比丘敷床臥具竟還白
上座言與客比丘敷床臥具已上座自知時
上座即從座起向房舍自坐處敷尼師壇結
加趺坐長老梨婆多亦向上座房入已頭面
禮上座足臥具上敷尼師壇結加趺坐薩
婆伽羅婆梨婆羅上座如是思惟長老梨婆
多客來道路疲極客比丘未臥我不應先
臥客比丘臥竟我乃應臥長老梨婆多亦思
惟今僧中第一上座未臥我不應先臥上座
臥竟爾乃我臥是夜二人倶坐禪後夜長老
第一上座問長老梨婆多汝何以不臥答我
如是思惟長老是僧中第一上座未臥我不
應先臥上座臥竟爾乃我臥上座問梨婆多
是夜心入何等三昧答我多行慈三昧上座
言汝長老具醯此是小三昧行汝夜行小三
昧行梨婆多答此實小三昧行我阿羅漢一
切漏盡是行長夜喜念以是故常行是三昧
行問上座何以不臥上座答我亦思惟汝
道路行極未臥我不應先臥汝臥竟我乃應
臥問上座是夜入何等三昧上座答多行空
三昧梨婆多言此是上三昧行汝夜行上三
昧行上座答此實上三昧行我阿羅漢一切
漏盡是行長夜喜念以是故常行是三昧是
二善人倶得阿羅漢道出所行法長老三菩
伽是夜過已向第一上座頭面禮足一面坐
上座問三菩伽汝三菩伽是事云何欲滅
答長老一切僧中上座當知是事云何滅汝
三菩伽今日食後集一切僧三菩伽受上
坐語竟食時著衣持鉢入毘耶離城乞食食
後一處集僧是時毘耶離國少一比丘不滿
七百集會爲滅是非法非善非佛語惡事滅
故是時有長老名級闍蘇彌羅在婆羅梨
弗國住持三藏得三明有名稱大阿羅漢喜
用天眼是長老阿難弟子以天眼遙見少一
比丘不滿七百在毘耶離國集爲滅非法
非善非佛語惡事故即入三昧如力士屈伸
臂頃於婆羅梨弗國沒毘耶離國僧住處
門下出住是級闍蘇彌羅出三昧説偈索
開門
　　　　婆羅梨弗國　諸舊比丘中　　　　
　　　　持律多聞人　已斷諸狐疑　　　　
　　　　今從彼間來　在此門下立　　　　
　　　　婆羅梨弗國　諸舊比丘中　　　　
　　　　持律多聞人　調御六情根　　　　
　　　　今從彼間來　在此門下立　　　　
　　　　婆羅梨弗國　諸舊比丘中　　　　
　　　　持律多聞人　級闍蘇彌羅　　　　
　　　　今從彼間來　在此門下立
十誦律卷第六十

十誦律卷第六十一善誦毘尼序卷中
　東晋罽賓三藏卑摩羅叉續譯　
七百比丘集滅惡法品第二之餘
長老級闍蘇彌羅來滿七百僧蘇彌羅入僧
中已是時長老三菩伽如是思惟我等若
在僧中滅是惡事或有不智比丘言是事不
應如是滅是事應如是滅我今當僧中作羯
磨一切僧當聽滅是事長老三菩伽僧中唱
大徳僧聽我等僧中滅是惡事若有不智比
丘言是事不應如是滅是事應如是滅我今
當僧中作羯磨一切僧當忍聽滅是事如是
白是時三菩伽僧中唱四比丘名字阿盤
提達嚫那婆多國四客比丘東方四舊比
丘何等阿盤提達嚫那婆多國四客比丘
一薩婆伽羅婆梨婆羅上座二沙羅三耶輸
陀四級闍蘇彌羅是爲四客比丘何等東
方四舊比丘一上座梨婆多二長老三菩伽
三修摩那四薩波摩伽羅摩是爲東方四
舊比丘長老三菩伽僧中唱大徳僧聽我
唱是八人名字阿盤提達嚫那婆多四客比
丘東方四舊比丘若僧時到僧忍聽是八人
作烏迴鳩羅爲斷滅僧中惡事故如是白是
時長老阿嗜多受戒五歳善誦持毘尼藏
在僧中長老三菩伽如是思惟是阿嗜多
比丘受戒五歳善誦持毘尼藏在此間僧中
若我等令阿嗜多比丘依上座烏迴鳩羅滅
僧中惡事諸上座或能不喜我等使阿嗜
多依受上座作烏迴鳩羅沙樹林中爲諸上
座作敷坐具人三菩伽如是思惟竟僧中唱
大徳僧聽是阿嗜多比丘受戒五歳善誦持
毘尼藏學持阿含若僧時到僧忍聽是阿嗜
多比丘依受諸上座作烏迴鳩羅沙樹林中
作敷坐具人如是白如是白二羯磨僧聽
阿嗜多比丘依上座作烏迴鳩羅沙樹林中與
上座敷坐具竟僧忍默然故是事如是持是
時阿嗜多比丘從座起至樹林中與諸上座
比丘敷坐具已還到集僧中白諸上座大徳
上座我已於樹林中敷坐具竟上座自知時
諸上座從座起向樹林中敷坐具處自敷尼
師檀結加趺坐長老三菩伽從座起偏袒
右臂合手向上座薩婆伽羅婆梨婆羅如
是言大徳上座鹽淨實淨不上座還問云何
名鹽淨三菩伽言毘耶離諸比丘鹽共宿著
淨食中噉言是事淨實淨不上座答不淨不
淨得何罪答得突吉羅罪三菩伽問佛何處
結戒上座答舍婆提國毘尼藥法中三菩
伽問薩婆伽羅婆梨婆羅上座竟次問上座
沙羅上座耶輸陀級闍蘇彌羅梨婆多修摩那
婆棄伽彌問一切上座乃至問阿嗜多汝亦
如是知如上座答不阿嗜多答我亦如是
知如上座答阿嗜多亦問三菩伽長老亦如
是知如上座答不三菩伽答我亦如是知如
上座答是時長老三菩伽僧中唱大徳僧聽
今僧以滅十事中第一事已如法如善如佛
教現前僧中滅是惡事是中無有一比丘
非法言法法言非法非善言善善言非善是
非法非善非佛教如是不淨作是語竟行一
籌爲滅一惡事故三菩伽問上座薩婆伽羅婆
梨婆羅大徳二指淨實淨不上座還問云何
名二指淨答毘耶離諸比丘食竟從座起不
受殘食法兩指抄飯食噉言是事淨實淨不
上座答不淨不淨得何罪上座答得波逸提
罪問佛何處結戒答毘耶離國爲不受殘食
法結戒三菩伽問薩婆伽羅波梨婆羅竟次
問上座沙羅耶輸陀級闍蘇彌羅梨婆多修摩
那婆棄伽彌問一切上座乃至問阿嗜多汝
亦如是知如上座答不阿嗜多答言我亦
如是知如上座答阿嗜多轉問三菩伽長老
亦如是知如上座答不三菩伽言我亦如是
知如上座答是時長老三菩伽僧中唱大徳
僧聽今僧以滅十事中第二事已如法如善
如佛教現前僧中滅是惡事是中無有一比
丘非法言法法言非法非善言善善言非善
是非法非善非佛教如是不淨作是語竟行
二籌爲滅二惡事故三菩伽問上座薩婆
伽羅波梨婆羅大徳近聚落淨實淨不還
問云何名近聚落淨答毘耶離諸比丘近聚
落邊得食不受殘食法噉言是事淨爲實
淨不上座答不淨不淨得何罪答得波
逸提罪問佛何處結戒答毘耶離國爲不
受殘食法故結戒三菩伽問薩婆伽羅波梨
婆羅上座竟次問上座沙羅耶輸陀級闍蘇
彌羅梨婆多修摩那波棄伽問一切上座
乃至問阿嗜多汝亦如是知如上座答不
阿嗜多言我亦如是知如上座答阿嗜
多亦問三菩伽長老亦如是知如上座答
不三菩伽言我亦如是知如上座答是時長
老三菩伽僧中唱大徳僧聽今僧以滅十事
中第三惡事已如法如善如佛教現前僧中
滅是惡事是中無有一比丘非法言法法言
非法非善言善善言非善此非法非善非佛
教如是不淨作是語竟行三籌爲滅三惡
事故三菩伽問薩婆伽羅波梨婆羅生和合
淨大徳上座是淨實淨不還問云何名
生和合淨答毘耶離諸比丘食竟從座起生
乳酪酥共和合噉言是事淨爲實淨不答
不淨問不淨得何罪答得波逸提罪問佛
何處結戒答毘耶離爲不受殘食法故結戒
三菩伽問薩婆伽羅波梨婆羅上座竟次問
上座沙羅耶輸陀級闍蘇彌羅梨婆多修摩那
波棄伽彌問一切上座乃至問阿嗜多汝亦
如是知如上座答不阿嗜多言我亦如是知
如上座答阿嗜多還問三菩伽長老亦如是
知如上座答不三菩伽言我亦如是知如
上座答是時長老三菩伽僧中唱大徳僧聽
今僧以滅十事中第四事已如法如善如佛
教現前僧中滅是惡事是中無有一比丘非
法言法法言非法非善言善善言非善此非
法非善非佛教如是不淨作是語竟行四
籌爲滅四惡事故三菩伽問薩婆伽羅波梨
婆羅大徳上座如是淨實淨不上座還問云
何名如是淨答毘耶離諸比丘内界共住處
別作羯磨言是事淨爲實淨不答不淨問不
淨得何罪答得突吉羅罪問佛何處結戒答
占波國中毘尼行法中三菩伽問一切上座
竟乃至阿嗜多汝亦如是知如上座答不阿
嗜多言我亦如是知如上座答阿耆多轉問
三菩伽長老亦如是知如上座答不答我亦
如是知如上座答三菩伽僧中唱大徳僧聽
今僧以滅十事中第五事已如法如善如佛
教現前僧中滅是惡事是中無有一比丘非
法言法法言非法非善言善善言非善此非
善非法非佛教如是不淨作是語竟行五籌
爲滅五惡事故三菩伽問薩婆伽羅波梨婆
羅大徳上座證知淨實淨不上座還問云
何名證知淨答毘耶離諸比丘各各住處作
非法羯磨竟入僧中白我等處處作羯磨
諸僧證知言是事證知淨爲實淨不答不淨
問不淨得何罪答得突吉羅罪問佛何處結
戒答占波國毘尼行法中三菩伽問薩婆伽
羅波梨婆羅上座竟次問一切諸上座乃至
阿嗜多汝亦如是知如上座答不阿嗜多
言我亦如是知如上座答阿嗜多轉問三
菩伽長老亦如是知如上座答不答言我
亦如是知如上座答三菩伽僧中唱大徳僧
聽今僧以滅十事中第六事已如法如善如
佛教現前僧中滅是惡事是中無有一比
丘非法言法法言非法非善言善善言非善
此非法非善非佛教如是不淨作是語竟行
六籌爲滅六惡事故三菩伽問薩婆伽羅波
梨婆羅大徳上座貧住處淨實淨不上座
還問云何名貧住處淨答毘耶離諸比丘言
我等住處貧作酒飮言是事淨爲淨不答
不淨問不淨得何罪答得波逸提罪問佛
何處結戒答婆提國跋陀婆提城爲長老
婆伽陀結戒不得飮酒三菩伽問薩婆伽羅
波梨婆羅上座竟次問一切上座乃至阿嗜
多汝亦如是知如上座答不阿嗜多言我
亦如是知如上座答阿嗜多轉問三菩伽長
老亦如是知如上座答不答言我亦如是知
如上座答三菩伽僧中唱大徳僧聽今僧以
滅十事中第七事已如法如善如佛教現
前僧中滅是惡事是中無有一比丘非法言
法法言非法非善言善善言非善此非法
非善非佛教如是不淨作是語竟行七籌爲
滅七惡事故三菩伽問薩婆伽羅波梨婆羅
大徳上座行法淨實淨不答有行法淨行亦
淨不行亦淨有行法不淨行亦不淨不行亦
不淨何等行法不淨行亦不淨不行亦
不淨答殺罪行亦不淨不行亦不淨偸婬
妄語兩舌惡口綺語慳貪瞋恚邪見行亦不
淨不行亦不淨是爲行法不淨行亦不
淨不行亦不淨何等行法淨行亦淨不行
亦淨答曰不殺不偸不邪婬不妄語兩舌惡
口綺語慳貪瞋恚邪見是爲行法淨行亦
淨不行亦淨三菩伽問薩婆伽羅波梨婆羅
上座竟次問一切上座乃至阿嗜多汝亦
如是知如上座答不阿嗜多言我亦如是知
如上座答阿嗜多轉問三菩伽長老亦如是
知如上座答不三菩伽言我亦如是知如
上座答三菩伽僧中唱大徳僧聽今僧以滅
十事中第八事已如法如善如佛教現前僧
中滅是惡事是中無有一比丘非法言法法
言非法非善言善善言非善此非法非善非
佛教如是不淨作是語竟行八籌爲滅八
惡事故三菩伽問薩伽婆伽羅波梨婆羅
大徳上座不益縷邊尼師檀淨實淨不還
問云何不益縷邊尼師檀淨答毘耶離諸
比丘作不益縷邊尼師檀言是事淨爲淨
不答不淨不淨得何罪答得波逸提罪問
佛何處結戒答舍婆提國佛爲長老迦留陀
夷聽益縷邊一磔手尼師檀結戒三菩伽問
薩婆伽羅波梨婆羅上座竟次問一切上座
乃至阿嗜多汝亦如是知如上座答不阿
嗜多言我亦如是知如上座答阿嗜多轉問
三菩伽長老亦如是知如上座答不三菩
伽言我亦如是知如上座答三菩伽僧中
唱大徳僧聽今僧以滅十事中第九事已如
法如善如佛教現前僧中滅是惡事是中無
有一比丘非法言法法言非法非善言善善言
非善此非善非法非佛教如是不淨作是
語竟行九籌爲滅九惡事故三菩伽問薩婆
伽羅波梨婆羅大徳上座金銀寶物淨不還
問云何金銀寶物淨答毘耶離諸比丘言金
銀寶物淨爲淨不答不淨不淨得何罪答
得波逸提罪問佛何處結戒答毘耶離爲跋
難陀釋子結戒不得取金銀寶物三菩伽問
薩婆伽羅波梨婆羅上座竟次問一切上座
乃至阿嗜多汝亦如是知如上座答不阿嗜
多言我亦如是知如上座答阿嗜多轉問三
菩伽長老亦如是知如上座答不三菩伽言
我亦如是知如上座答三菩伽僧中唱大徳
僧聽今僧以滅十惡事盡皆如法如善如佛
教現前僧中滅是惡事是中無有一比丘非
法言法法言非法非善言善善言非善此非
法非善非佛教如是不淨作是語竟行十籌
爲滅十惡事故是時上座薩婆伽羅波梨婆
羅語長老三菩伽是事今已滅竟如法如善
如佛教現前行十籌了了問答或有不智
比丘作是語今滅是十事爲如法滅耶爲
不如法滅耶皆不可知以是故汝三菩伽當
往大會僧中使大會僧皆共普問是十事如
此我答汝令一無異如是教竟諸上座從座
起往至大會僧處還至本坐處坐長老三菩
伽起合手向上座薩婆伽羅波梨婆羅如是
言大徳上座鹽淨實淨不答不淨不淨得
何罪答得突吉羅罪佛何處結戒答舍婆提
國毘尼藥法中大徳上座二指淨實淨不答
不淨不淨得何罪答波逸提罪佛何處結戒
答毘耶離爲不受殘食法故結戒大徳上座
近聚落淨實淨不答不淨不淨得何罪答
得波逸提罪佛何處結戒答毘耶離爲不受
殘食法故結戒大徳上座生和合淨實淨不
答不淨不淨得何罪答得波逸提罪佛何處
結戒答毘耶離爲不受殘食法結戒大徳上
座如是淨實淨不答不淨不淨得何罪答得
突吉羅罪佛何處結戒答占波國毘尼行法
中大徳上座證知淨實淨不答不淨不淨得
何罪答得突吉羅罪佛何處結戒答占波國
毘尼行法中大徳上座貧住處淨實淨不答
不淨不淨得何罪答得波逸提罪佛何處結
戒答婆提國跋陀婆提城爲長老娑伽陀
結戒不得飮酒大徳上座行法淨實淨不答
有行法淨行亦淨不行亦淨有行法不淨行
亦不淨不行亦不淨何等行法不淨行亦不
淨不行亦不淨答殺罪乃至邪見行亦大淨
不行亦不淨何等行法淨行亦淨不行亦淨
答不殺等法是爲行法淨行亦淨不行亦淨
大徳上座不益縷邊尼師檀淨實淨不答不
淨不淨得何罪答得波逸提罪佛何處結戒
答舍婆提國爲迦留陀夷聽益縷邊一磔手
尼師檀結戒大徳上座金銀寶物淨實淨不
答不淨不淨得何罪答得波逸提佛何處
結戒答毘耶離爲跋難陀結戒不得取金銀
寶物長老三菩伽僧中如法滅是毘耶離諸
比丘十事罪如法滅竟便説此偈
　　　　若人不知罪不除　他爲除罪便瞋恚　　　　
　　　　是名無智愚癡人　日日妄失功徳利　　　　
　　　　譬如月十六日後　其光漸漸消滅盡　　　　
　　　　若有人知罪得除　他爲除罪便歡喜　　　　
　　　　是名有智黠慧人　日日大得功徳利　　　　
　　　　譬如月生一日後　其光漸漸轉増上
七百比丘集滅惡品竟
毘尼中雜品第三
佛在舍婆提城有比丘與一比丘相嫌禮拜
恭敬是比丘高聲大喚諸比丘大集問何以
故大聲喚答言此比丘打我諸比丘問此比
丘實打不比丘答言我禮拜恭敬實不打
是比丘先相嫌故爲我作過耳諸比丘是
事白佛佛以是因縁會僧會僧已告諸比
丘從今日若先相嫌不應禮拜若禮拜得突
吉羅罪長老優波離問佛如佛所言先相嫌
不應禮拜若未受具戒人先相嫌者得禮拜
不佛言不得若僧都會時聽禮無罪優波離
問沙彌受具足羯磨時男根轉成女爲名比
丘名比丘尼耶佛言名比丘尼又問式叉摩
尼受具戒羯磨時女根轉成男爲名比丘尼
名比丘耶佛言名比丘又問若一切比丘結
界羯磨時僧都轉成女是界名比丘界名比
丘尼界耶佛言名比丘尼界問若一切比丘
尼結界羯磨時都轉成男是界名比丘尼
界名比丘界耶佛言是名比丘界問若比
丘結界羯磨時或轉者或不轉者是界名
比丘界名比丘尼界耶佛言若説羯磨人
是男界屬比丘成女界屬比丘尼問比丘
結界羯磨時説羯磨比丘獨轉成女是界名
比丘界名比丘尼界耶佛言名比丘尼界
問比丘尼結界羯磨時説羯磨人獨轉成男
是界名比丘尼界名比丘界耶佛言名比丘
界
諸比丘爲比丘尼作種種羯磨諸比丘尼不
受是事白佛佛言比丘不應與比丘尼作羯
磨還比丘尼應與比丘尼作羯磨除三種羯
磨何等三一者受具戒二者行摩那埵三
者出罪羯磨
諸比丘尼爲比丘作種種羯磨諸比丘不受
是事白佛佛言比丘尼不應與比丘作羯磨
還比丘應與比丘作羯磨除三種羯磨何等
三一者不禮拜二者不共語三者不敬畏羯
磨
佛在舍衞國時諸比丘尼到祇洹欲聽法
其日説戒諸比丘語姉妹汝出去我欲作法
事説戒比丘尼言我等欲聽諸比丘戒諸比
丘言佛未聽我等比丘尼前説比丘戒是事
白佛佛言聽比丘比丘尼前説比丘戒不聽
比丘尼説比丘戒若比丘説戒時忘聽比丘
尼口授時諸比丘到王園比丘尼精舍中欲
聽法其日説戒諸比丘尼言大徳汝出去
我欲作法事説戒諸比丘言我欲聽比丘尼
戒諸比丘尼言佛未聽我等比丘前説比丘
尼戒是事白佛佛言聽比丘尼比丘前説比
丘尼戒不聽比丘説比丘尼戒若比丘尼説
戒時忘聽比丘口授波斯匿王請佛及阿難
明日入宮食阿難先已受他請時忘不憶復
受王請佛默然受請竟王頭面禮佛足還宮
是夜辦種種飮食辦竟敷佛坐處遣使白佛
唯聖知時食具已辦佛著衣持鉢共阿難入
王宮食爾時阿難二請忘不與他一請阿難
以食著口中是時乃憶知有二請不與他一
請不敢吐食爲恭敬佛故又不敢咽爲持戒
故佛知阿難心悔告阿難心念與他已便食
長老優婆離問佛佛聽阿難心念與他得食
若餘人心念與他亦得食不佛言不得除五
人一者坐禪人二者獨處三者遠行四者長
病五者飢餓時依親里住如是人更無餘人
聽心念與他
有比丘與一比丘相嫌與清淨是人高聲大
喚諸比丘大集問何以大喚答言是比丘重
罪欲我邊懺悔諸比丘問是比丘汝實重罪
欲懺悔不答言不我欲與清淨此人與我相
嫌是故大喚與我作過是事白佛佛言從今
日先相嫌人不應與清淨不應與欲不應與
自恣不應與懺悔若與懺悔得突吉羅罪
優波離問佛若比丘一處僧擯餘處得懺悔
不佛言不得除是精舍空若諸比丘死若
反戒若入外道聽餘處懺悔無罪憍薩羅國
有二聚落界相連是中一比丘尼謂是一聚
落入異聚落界諸比丘尼語此比丘尼汝得
僧伽婆尸沙罪是比丘尼言何等僧伽婆尸
沙諸比丘尼言汝獨入異聚落是比丘尼心
中悔出界故得僧伽婆尸沙以是事白佛佛
知故問汝謂是一界謂是異界耶比丘尼言
我謂是一界佛言無罪從今日聽若有兩
聚落界相連是中應作一界羯磨云何作一
比丘尼應僧中唱大徳尼僧聽某甲某甲聚
落界是中欲作一界羯磨若僧時到僧忍聽
某甲某甲聚落界作一界羯磨如是白白二
羯磨僧已聽某甲某甲聚落界作一界羯
磨竟僧忍默然故是事如是持
諸比丘從憍薩羅國遊行欲至舍婆提城近
祇洹有好林木茂盛其中淨潔諸比丘心
樂是處其日説戒諸比丘言是中作説戒説
戒竟入祇洹祇洹比丘打揵槌欲説戒客比
丘問何以打揵槌答欲説戒客比丘言我等
已説戒竟問長老汝等何處説戒答某處祇
洹比丘言汝等破僧客比丘言云何破僧
汝等界内二處説戒輕我等故客比丘心悔
我等破僧或得偸蘭遮罪是事白佛佛知故
問汝心云何客比丘言我謂是外界佛言無
罪從今日不得爲小因縁故住道中説戒若
欲説戒當上高處立觀知近處有精舍無若
有應入中作布薩説戒
憍薩羅國有邊聚落諸比丘畏賊棄精舍入
是聚落其日説戒日有比丘共賊來是比丘
不知何者是外界何者是内界是事白佛
佛言有聚落屬賊是一切外界是時隨所在
處自在説戒
舍婆提國有賈客主欲至他國占沸星日發
有比丘以此布薩日欲共賈客主去是比丘
到賈客主所語言小住我有法事賈客主
答今是沸星日好不得住汝作法事竟隨後
來諸比丘不知當云何是事白佛佛言若賈
客住廣説戒若小住略説戒若不住三語説
若都不聽住各各口語今日布薩説戒若白
衣在比丘中不得各各口語是時應一心念
今日布薩説戒是賈客主發到宿處作制限
不得散住若散住盡奪財物及奪命是日説
戒日諸比丘不知當云何是事白佛佛言
從今日若有如是布薩説戒日應但一心念
今日布薩説戒有賈客主到有龍處宿諸比
丘語賈客主我等欲作法事賈客主言大
徳是處龍處莫作聲龍儻瞋我等得大愁
怖諸比丘不知當云何便白佛佛言從今
日如是布薩説戒日應但一心念今日布薩
説戒有賈客主到鬼神處宿是日説戒日
諸比丘語賈客主我等欲作法事賈客主言
大徳是處鬼神處莫作聲鬼儻來我等得
大愁怖諸比丘不知當云何便白佛佛言從
今日若如是布薩説戒日但應一心念今日
布薩説戒
長老優波離問佛阿蘭若比丘在獨處一身
當云何説戒云何自恣云何受衣云何受七
日法云何受七日藥云何與一請云何衣物
以清淨故施佛告優波離若阿蘭若比丘獨
處一身聽一心念今日布薩説戒得説戒法
自恣受衣受七日法受七日藥與一請及淨
施衣物亦爾
神通大徳大力比丘至淨國乞食國人多惡
若受飮食先好洗手是比丘先受食便欲噉
淨人言我等非不淨人持飮食來與比丘不
手授便著地諸比丘不知當云何白佛佛言
從今日淨國中聽不手授得取以淨國土故
有一住處一上座犯僧伽婆尸沙上座言我
當行波利婆沙行摩那埵諸人言上座行波
利婆沙摩那埵何況中座下座生不信心諸
比丘是事白佛佛言若一心生念從今日更
不作是時即得清淨
有一住處有比丘大徳多知我行波利婆沙
行摩那埵諸人言大徳多知比丘行如是事
何況餘人生不信心諸比丘以是事白佛佛
言若一心生念從今日是事更不作是時即
得清淨
有比丘犯僧伽婆尸沙罪諸比丘言汝行波
利婆沙摩那埵是罪如法懺悔其人言我
不能行我寧當反戒諸比丘以是事白佛佛
言若一心生念從今日更不作是時即得清
淨有比丘病犯僧伽婆尸沙罪諸比丘言汝
行波利婆沙摩那埵是罪如法懺悔其人言
我不能行懺悔法無力故諸比丘言汝乞
出罪羯磨其人言我不能胡跪住諸比丘以
是事白佛佛言若一心生念從今日更不
作是時即得清淨
有一住處比丘犯僧伽婆尸沙罪衆不滿二
十人是比丘欲至他處懺悔道路遇賊死諸
比丘言是比丘不清淨死或墮惡道是事白
佛佛言一心生念如法懺悔是人清淨死不
墮惡道得生天上
有一住處比丘犯僧伽婆尸沙罪衆不清淨
是比丘至他衆欲懺悔道路遇賊奪命諸比
丘言是比丘不清淨死或墮惡道是事白
佛佛言一心生念如法懺悔是人清淨死
不墮惡道得生天上凡有六種懺法不可妄用及
僥倖也唐爲自欺罪亦不除
要須廣問明律者能
斷之耳相甚難知
憍薩羅國遠住處二比丘共住有賊來捕是
比丘欲祠祀故賊一面住守是二比丘其日
説戒日二比丘言聚落主小放我等欲作法
事賊言聽汝作法事二比丘小遠一人言
我有罪一人言我亦有罪佛説倶有罪人不
得清淨賊言汝道何物汝欲走去耶答不
去道何等答言我等有過欲懺悔耳賊言
汝有何過答如是如是過賊言汝等是好人
有爾許小事持是作過我等是惡人惱如
是好善人賊到賊主所言是比丘好善人可
放使去我更覓餘人賊主言放去比丘從
恐怖中得脱是二比丘以是事向諸比丘説
諸比丘以是事白佛佛言從今日如是急事
若不相應罪聽懺悔憍薩羅國遠住處有二
比丘共住有賊來捕是比丘爲祠祀故賊一
面住守是二比丘其日是説戒日比丘言聚
落主小放我等我等欲作法事賊言聽汝作
法事二比丘小遠一人言我有罪一人言
我亦有罪佛説相應罪不得懺悔不相應罪
得懺悔今我等是相應罪不得共懺悔賊言
汝道何等欲走去耶答言不去問若不走道
何等答言我等有過欲懺悔耳賊言汝有何
過答如是如是過賊言汝等是好善人有爾
許小事持作過我等是惡人惱如是善人賊
到賊主所言是比丘善人可放使去我等更
覓餘人賊主言放去是二比丘恐怖中得脱
向諸比丘説諸比丘白佛佛言從今日若有
相應罪是比丘一心生念口言後當向清淨
比丘懺悔聽受相應罪懺悔
有一住處比丘病墮罪語看病人我有罪
看病人言我亦同有是罪佛説有相應罪一
心生念口言懺悔後聽受他懺悔我等是事
故欲從汝懺悔看病人答遠住處二比丘爲
賊捕得欲祠祀是故佛聽若相應罪懺悔不
聽病人如是懺悔是病比丘死心悔故墮惡
道是事白佛佛言從今日若有相應罪若賊
捕得若病人聽心生口言懺後當從清淨
比丘懺悔後聽受他懺悔
憍薩羅國舍利弗欲遊行至舍婆提中道有
空精舍是説戒日不知何者是内界何處是
界外是事白佛佛言若有棄空精舍是名一
切界外是中隨意説戒
憍薩羅國有二聚落連界是時飢餓有比丘
尼將一比丘尼伴到異聚落親里舍與二三
日食更不能與語比丘尼言汝一人尚不能
活何以將人來比丘尼答佛不聽我獨餘聚
落行以是故將來比丘尼不知當云何便白
佛佛言從今日連界是中應作一界羯磨
云何作僧一心會一比丘尼應唱言大徳
尼僧聽某甲某甲聚落作一界羯磨若僧時
到僧忍聽某甲某甲聚落作一界羯磨如是
白白二羯磨僧已聽某甲某甲聚落作一界
羯磨竟僧忍默然故是事如是持
憍薩羅國諸比丘遊行與賈客倶經過大澤
諸比丘從賈客主乞水賈客主即出水與著
鉢中水上有少食諸比丘棄水賈客主言
汝亦知是中無水水難得何以棄水比丘言
日時已過是水上有少食不應飮故是比丘
不知當云何是事白佛佛言不應一切棄棄
上少許水下淨水聽飮
憍薩羅國諸比丘遊行與賈客倶經過大澤
故諸比丘從賈客主乞水賈客主即出水與
著鉢中水底有少許食諸比丘棄水賈客主
言汝亦知是中無水水難得何以棄是水比
丘答言日過中是水底有少食不應飮是故
棄是比丘不知當云何是事白佛佛言不應
一切棄上水聽飮下底應棄諸比丘從放牛
人乞水水瓶膩瀉水著鉢中水上凝酥如
芥子諸比丘不知當云何是事白佛佛言
酥可却者却淨水應飮諸比丘持膩鉢著
汪池水中取水水膩盡凝諸比丘不知當
云何是事白佛佛言酥可却者却淨水
應得飮諸比丘鉢有殘食著鉢著潢池水中
取水食沒入水遙見飯白諸比丘不知當云
何便白佛佛言可却者却殘餘淨水得飮
沙彌白衣捉瓶酥麻油澍著比丘鉢中不
斷諸比丘心中疑我或非是受法便白佛佛
言是澍下流非上流不破受法
憍薩羅國比丘遊行至舍波提國經過大澤
是時有小沙彌持淨物沙彌不能擔便白佛
佛言比丘應并擔淨人去諸比丘舍内壁上
有棚棚上有食沙彌小不及擧食不及取
食諸比丘不知當云何便白佛佛言比丘明
日當擔淨人棚上取
憍薩羅國諸比丘遊行至舍婆提道中値河
水沙彌小擔淨物不能渡諸比丘不知當云
何便白佛佛言比丘當擔沙彌渡河
憍薩羅國諸比丘遊行至舍婆提道中値河
水沙彌小擔淨物是河水駃長比丘擔沙
彌渡爲水所漂比丘手觸食諸比丘疑是食
或能不淨便白佛佛言淨人恒念守視食嚢
雖觸無罪有河浮嚢渡擔淨物沙彌小諸
比丘不知當云何便白佛佛言比丘當使淨
人持食著浮嚢上渡到彼岸上莫手觸食還
使淨人捉比丘新熏鉢酥著鉢二三過洗
膩氣不淨便白佛佛言若一心三洗者是
鉢名淨
比丘用不淨脂塗鉢受麨是比丘一切棄白
佛佛言不應一切棄瀉著餘器中應食餘
著鉢麨是應棄比丘繩綴鉢用受熱粥少膩
從綴間出比丘都一切棄佛言不應一切棄
應棄此膩餘應食比丘使沙彌持鉢是沙彌
持食不淨鉢與師是比丘不知當云何便白
佛佛言無急事不應使沙彌持鉢若使持應
從沙彌受比丘淨食中著不淨食諸比丘不
知當云何便白佛佛言不淨除却餘殘應
食比丘不淨食中著淨食諸比丘不知當云
何便白佛佛言不淨者却應取淨者食比
丘淨飯中著不淨飯諸比丘不知當云何
便白佛佛言不淨除却餘殘應食比丘不淨
飯中著淨飯諸比丘不知當云何便白佛
佛言不淨者應却取淨者食
憍薩羅國諸比丘與賈客倶向舍婆提城經
過大澤諸比丘從賈客主乞食賈客主言汝
知此間食難得何以不自擔糧諸比丘答佛
未聽我等道路齎糧諸比丘不知當云何便
白佛佛言從今日聽自擔糧從他易淨食乃
聽噉不易不聽噉諸比丘欲易食他人不與
言汝食中有何不可故易諸比丘不知當云
何便白佛佛言從今日清淨故與與竟他不
還是事白佛佛言當從乞取是賈客主到宿
處淨人辦飮食滿鉢著一面賈客夜半發去
諸比丘忘自持食後憶念此食不淨便棄佛
言不應棄憶念時從人受
有守邏人從比丘乞食若與食少若不與此
人瞋作不可事是事白佛佛言從今日聽擔
食藏莫使人見若食當出道取一搦不受得
食以經曠澤故頻婆娑羅王請佛及僧與
粥田諸比丘守穀不肯取以上場不淨故佛
言未分應取若分不應故取若取得突吉
羅罪飮食具車載來入車欲傾將車人呼
大徳佐捉諸比丘不肯捉以不淨故佛言
聽佐正車正車後不應更捉若捉得突吉羅
罪
飮食具舡載諸比丘不肯上舡以不淨故
佛言從今日聽著蘆𮑀若席應坐若坐觸
食具佛言敷令遍莫觸食具
飮食具騾驢牛象馱來諸馱傾轉驅馱人喚
諸大徳佐我正馱比丘不肯若佐是食具
或不淨是事白佛佛言從今日聽佐正若
正後更莫捉若觸得突吉羅罪白衣沙彌負
食具來負傾轉語諸大徳與我正負諸比丘
不肯以是事白佛佛言從今日聽正若正已
莫復觸若觸得突吉羅罪沙彌白衣持酥油
瓶瀉著異瓶中瓶傾動淨人語大徳與我
正諸比丘不肯是事白佛佛言從今日聽與
正正已莫復觸若觸得突吉羅罪比丘使沙
彌白衣僧釜中煮肉飯粥羹釜傾轉呼佐我
支諸比丘不肯是事白佛佛言從今日聽
佐正正已不應復觸若觸得突吉羅罪有看
馬人從波羅奈國詣舍婆提放馬是人信佛
法辦種種飮食入著僧前是人聞馬屋失火
是人言大徳自食我等有急事留食便去諸
比丘不知當云何是事白佛佛言信佛法人
一心與若捨去便應食比丘乞食食著一面
待時到我當食烏來啄一口去比丘一切棄
食佛言不應一切棄但棄啄處餘殘應食
比丘乞食食著一面待時當食蠅來入食鉢
中比丘言此食或破受法日近中無淨人
是比丘心疑不敢食佛言蠅不可遮不破受
法
長老優波離問佛有比丘求水瓶誤取酥油
瓶是瓶破淨應棄不佛言有二種不壞淨
一無羞破戒人捉二持戒人忘誤捉倶淨應
食諸比丘爲小沙彌擔飮食行道中與沙彌
食沙彌食時還與比丘比丘不肯受共宿故
佛言先不共要得食若要不應食
諸比丘夏安居聚落中有因縁應出是比丘
畏犯戒不去是衆所可作事廢佛言聽受
七夜法去諸比丘受七夜去聚落若七夜
未盡所作事未竟來還諸比丘不知云何
是事白佛佛言受餘殘夜去言我受七夜
法若干夜已過餘若干夜在受彼出界佛
在舍婆提波斯匿王有園名波羅陀清涼淨
潔衆事作竟唯無有水一時波斯匿王出詣
園四顧看不見水王告大臣侍人此中何以
無水大臣答素無水王告大臣汝等方便引
水令來園無水不可愛樂大臣侍人中
有惡心不信法者言有一因縁水可得來
王言水云何可得大臣言當於祇洹中作渠
通水來作渠者當破祇洹中樹及佛圖精舍
王言吾欲使水來不知餘事王爲是故至
桑奇多國恐諸比丘儻來從我乞救是事
故王去後工匠即詣祇洹引繩使直欲鑿
渠語比丘問言聚落主欲作何等工匠言
波斯匿王有園名波羅陀清涼淨潔衆事作
竟唯無水欲於祇洹作渠通水諸比丘言
聚落主汝等欲伐樹木房舍非復僧伽藍工
匠答言大徳我是官人不得自在從王約
勅非是我意憍薩羅主波斯匿王意耳工匠
言我等唯能小停不作汝等自詣王求令
不作渠諸比丘不知當云何是事白佛佛言
應受七夜去諸比丘受七夜去到彼間久住
無人與白王七日向盡而事未了心疑即還
祇洹諸比丘見彼比丘來問是事辦不答
言不辦祇洹諸比丘言何以不辦答我等
彼間久住無人白王七夜向盡而事未了
我等心疑便還是事白佛佛言聽受三十
九夜去云何應受一比丘應僧中唱大徳僧
聽某甲某甲諸比丘受三十九夜僧事故
出界是處安居自恣若僧時到僧忍聽某甲
某甲比丘受三十九夜僧事故出界是處安
居自恣如是白大徳僧聽某甲某甲比丘受
三十九夜僧事故出界是處安居自恣誰諸
長老忍某甲某甲比丘受三十九夜僧事出
界是處安居自恣者默然誰不忍者便説僧
已聽某甲某甲比丘受三十九夜僧事故
出界是處安居自恣竟僧忍默然故是事如
是持是諸比丘到彼亦久住無人白王王
餘時小出王擧眼視遙見比丘王語臣言徃
問沙門釋子來何所作受教往問爲何
所作比丘答言我欲見王臣還白言比丘
欲見王即語臣言喚比丘來即往言王喚比
丘比丘即入就座坐已共相問訊樂不樂
王小默然王忘先事故便問比丘何故來
比丘即以此事向王廣説王言去莫復使
作工匠即不作渠
六群比丘畜五大皮師子皮虎皮豹皮獺皮
狸皮是事白佛佛言五大皮不應畜若師
子皮虎皮豹皮獺皮狸皮更有五皮不應畜
象皮馬皮豺皮狗皮黒鹿皮若畜得突吉羅
罪阿闍世王見父諸好大床心悔憂惱以是
物故我父清淨人無過人而抂死便告大
臣侍者持是諸床去即持著空地王出猶




見王言除却彼即移著外門屋中王出
入復數見王言持去彼即移著中門屋中
王見猶數王言何以置此耶臣言大王
不知當移置何處王言持去施竹園衆僧
臣即持去與竹園僧僧著空地講堂門間諸
兵將吏到竹園看見之言我眼初不得見是
好物何縁棄之若王聞者心或不淨諸比
丘聞不知當云何是事白佛佛言從今日
聽白衣舍大床高床比丘不得畜不得坐不
得臥若人施高床大床聽受應護藏擧不得
坐不得臥
波斯匿王母死母所有生時一切衆物持詣
祇洹與諸比丘諸比丘得是貴衣被從阿
蛾羅彌國出戸摩根衣婆蹉阿婆多蘭國
出以是好貴衣被敷著地在上經行諸兵將
吏到祇洹觀看見已言我等初不得手捉著
頭上 云何敷地脚躡若波斯匿王聞心或
不淨諸比丘不知當云何便白佛佛言聽貴
衣中可作臥具者便作中作衣者便作是物
任所用者便作是大貴衣阿蛾羅彌國出戸
摩根衣婆蹉阿婆多蘭國出貴價衣是比丘
受用作四方僧臥具有時大雷諸飛鳥怖
死諸居士知是事即出擇取好鳥除大烏鳥
鷲禿梟角鵄阿羅如是諸鳥不取不中食故
諸比丘時到著衣持鉢入舍婆提乞食見此
諸鳥皆死無人取諸比丘語餘比丘汝持去
煮炙我乞食還共汝等噉是時有比丘持
來煮炙有諸比丘問是何等肉答烏肉諸
比丘以種種因縁呵云何名比丘噉烏肉佛
所未聽諸比丘種種因縁呵竟是事白佛佛
言烏肉不得噉若噉得突吉羅罪諸比丘問
是復何等肉答小烏肉鷲肉鴻肉婆娑禿
梟角鵄阿羅肉等諸比丘種種因縁呵云
何名比丘噉大烏肉鷲肉鴻肉婆娑禿梟角
鵄阿羅等肉佛所不聽呵竟白佛佛言不得
噉如是等肉一切噉死尸鳥肉皆不得噉若
噉得突吉羅罪諸比丘食後至阿耆羅河上
經行見水中漂豺來諸比丘語一比丘取
此豺來明日當食是比丘即取明日有煮豺
肉者有乞食者諸比丘問長者是何等肉
答豺肉諸比丘種種因縁呵云何名比丘佛
未聽噉豺肉而噉呵竟白佛佛言云何名比
丘噉豺肉豺肉狗肉無異從今日不得噉豺
肉若噉得突吉羅罪諸人騾死棄著塹中
諸比丘食時著衣持鉢入舍婆提城乞食見
塹中有死騾語餘比丘持去煮我等乞食
還當共噉諸比丘問是何等肉答騾肉諸
比丘種種因縁呵云何名比丘佛未聽噉騾
肉而噉是事白佛佛言騾馬何異從今日不
得噉騾肉若噉得突吉羅罪諸比丘食後入
安陀林經行見死獼猴語餘比丘持去明日
當食是比丘即取明日有煮者有行乞食者
諸比丘問長老是何等肉答獼猴肉諸比丘
種種因縁呵云何名比丘佛未聽噉獼猴肉
而噉是事白佛佛言獼猴似人肉與人肉
何異若噉得突吉羅罪
毘尼雜品竟
毘尼序卷下
因縁品第四
佛在迦毘羅婆國諸貴釋子出家得長病病
人早起到親里家檀越知識家諸主人問言
樂不答長病不樂主人問得何等病答得如
是如是病主人言白衣時病云何治答牛胞
中著藥灌主人言與汝是藥治比丘言佛
未聽我著是藥是事白佛佛言聽灌用薄
皮不中灌佛言聽厚皮灌屏處聽若藥師教
親親人灌
諸貴釋子出家得長病病人早起到親里檀
越知識家主人問樂不答長病不樂主人
問何等病答如是如是病主人言白衣時病
云何治答用刀治主人言與汝刀比丘言
佛未聽我等用刀治是事白佛佛言聽蓮華
莖割比丘言不中用佛言聽用金銀琉璃銅
鉛錫珠刀割比丘言如是諸刀不中用治佛
言屏處聽用鐵刀治
有比丘病語看病人言持生熟酥油蜜石蜜
來看病人言無若有是佛僧物不淨擧宿惡
捉不受内宿是事白佛佛言聽若佛物僧物
不淨擧宿惡捉不受内宿若病人得上物差
竟應與長老畢陵伽婆蹉患眼痛藥師教
羅散禪那著眼中作是言佛未聽羅散禪那
著眼中佛言聽用治眼畢陵伽婆蹉鉢中有
羅散禪那小鉢半鉢大揵瓷小揵瓷絡嚢
懸著象牙杙上取時流汚壁臥具房舍臥具
垢臭是事白佛佛言聽羅散禪那函盛比
丘作函不蓋比丘不知當云何是事白佛
佛言聽作蓋比丘直作蓋喜墮佛言作子口
蓋用烏翅鷄翅收漏羅翅塗著眼中眼痛更
増佛言作籌長老優波離問何物作籌佛
言鐵銅貝牙角木瓦作佛言從今日界内不
應作淨處若作得突吉羅罪長老優波離問
佛阿耆達婆羅門爲佛作八種粥酥粥胡麻
粥油粥乳粥小豆粥摩沙豆粥麻子粥清粥
是八種粥雜根藥莖藥葉藥華藥菓藥煮可
飮不佛言病比丘可飮不病者不得飮
佛在蘇摩國是時長老阿那律比丘弟子病
服下藥中後心悶佛言與熬稻華汁與與
竟悶不止佛言竹笋汁與與竟不差佛
言嚢盛米粥絞汁與與竟不差佛言將屏處
與米粥
優波離問佛佛聽結髮鷄尼耶梵志施八種
漿昭梨漿牟梨漿拘梨多漿舍梨漿阿説
陀漿波流沙漿劫必陀漿蒱萄漿是八種
漿根湯莖湯葉湯華湯菓湯合可飮不佛言
若無酒味不雜食清不濁聽飮
佛在舍婆提爾時憍薩羅國諸居士道中無
水處以水施并施石蜜六群比丘從憍薩羅
國至舍婆提次第行到施水處六群比丘但
噉石蜜不飮水居士言何以獨噉石蜜不飮
水六群比丘言我嗜石蜜不喜飮水施主
言我爲飮水故施石蜜今汝何以但噉石蜜
不飮水六群比丘言我嗜石蜜不喜飮水是
六群比丘有大力復不畏破戒是居士不能
面前譏説去後心瞋呵罵沙門釋子自言善
好有徳但噉石蜜不欲飮水諸比丘少欲知
足行頭陀聞是事心慚愧是事白佛佛言從
今日五時聽噉石蜜一遠行來二若病三若
食少四若不得食五若施水處是五時聽噉
石蜜從今日若不飮水不聽噉石蜜若噉得
突吉羅罪
優波離問佛石蜜漿擧宿得飮不佛言病
比丘得飮不病不得飮
比丘若得二種請一請與他一比丘受問汝
與不答我與更問何時與答瓶沙王請佛
及僧百歳四事供養是時與是事白佛佛言
比丘有二請一今日請二冷請若有一日
得二請一請與他一請自受冷請有二種
隨受淨隨受不淨隨受云何淨隨受五佉陀
尼五食五似食何等五佉陀尼根莖葉菓磨
何等五食飯麨麺魚肉何等五似食糜粟
大麥迦師莠子何等不淨隨受五寶五似寶
五寶者金銀摩尼珠玻梨毘瑠璃何等五
似寶赤銅鐵鍮石水精鉛錫白鑞若淨物直
受不淨物作淨已受阿羅毘國諸比丘日日
借作具居士言諸作具何以不自作而日日
借比丘言佛未聽我等畜作具是事白佛
佛言爲僧聽畜一切作具有居士祇洹作房
舍是中有少供養具客比丘房舍中宿問
是房舍誰作答某甲居士作是比丘一宿早
起著衣持鉢詣居士所語言汝房舍中供養
具何以少居士言我先時大多與是比丘言
我是中一宿住見供養具少不足言居士
語比丘共詣本作房舍比丘所居士到本營
房舍比丘所言我本與長老是中供養具斯
何所在比丘答本所與供養具異房比丘用
去居士言我本不與異房比丘用與自作房
舍中住比丘用我房舍空是供養具著異處
是不應爾是比丘不知當云何是事白佛佛
言從今日聽檀越與何房舍是中住者應用
分
舍婆提有一人親里爲他殺著祇洹塹中空
處比丘求覓糞掃衣到死人邊取一衣去諸
親里覓到祇洹見是比丘問言大徳如是人
若見若聞不比丘答此人死棄在祇洹塹中
我是邊取一衣來親里言將我示處比丘
即將示處親里見死悲咽言汝或能以衣故
殺我人比丘言我實不殺若殺何以不取餘
殘衣物也親里如是思惟我等軟語是比丘
不實語我當將去詣官便將去詣官官問是
比丘汝實殺不比丘答言我是比丘云何殺
人我若殺應當持餘衣物去官人聰明信佛
法知釋子比丘不作是事放此比丘去若後
如是比丘不問他莫取是比丘從恐怖得脱
是事語諸比丘諸比丘是事白佛佛言從今
日不問他殺人衣不應取若取得突吉羅
諸比丘取有主死人地衣旃陀羅言死人地
衣莫取我曹輸王如是如是物諸比丘不知
當云何是事白佛佛言有主死人地衣不應
取若取得罪諸比丘取有主死人地四邊有
糞掃衣是中旃陀羅亦遮是事白佛佛言
若遮莫取若取得突吉羅
時舍婆提有大疫病多有人死諸比丘取燒
死人間薪爲僧辦温室是焦薪鬼逐來一切
僧得病苦是事白佛佛言不聽取死人間薪
若取得突吉羅罪
諸比丘取天祠中衣毳劫貝白㲲守祠人言
大徳此諸衣物屬祠莫取比丘言此泥木天
用衣物爲守祠人言佛阿羅漢塔物我亦當
取是事白佛佛言從今日天祠中衣毳劫貝
白㲲不得取若取得偸蘭遮罪
有比丘病多鉢多衣多物看病人思惟若
交與我一切物或教六物與僧餘殘與我
思惟竟語病比丘汝病久不差汝死後現前
一切物僧當分汝亦不得大福不得恩分
汝今活時分處六物與僧餘殘物與我病比
丘思惟若不與恐不好看我思惟竟即以六
物與僧餘殘物與看病人是比丘後病差是
時佛及僧夏後月遊行諸國土餘比丘著新
染衣是比丘獨著弊衣佛知故問比丘何以
獨著弊故衣是比丘以是事白佛佛種種因
縁呵何以名比丘六物不應與僧不應分與
他亦不應教他與佛種種因縁呵竟告諸比
丘從今日六物不應自與不應教與若自
與教他與得突吉羅罪
長老優波離問佛僧坊中房舍破是中有所
用敷具覆具得持博貿治不佛言得若僧
中有兩房舍欲壞得賣一房治一房不佛言
得憍薩羅國有邊聚落是時有賊諸居士畏
賊棄聚落去是時諸比丘乞食難得便棄塔
物僧物已自持衣鉢出去是賊世靜已諸居
士還本住處諸比丘爲塔物僧物乞求錢財
居士言先有塔物僧物皆何所在比丘言於
賊世中失去居士言汝自衣鉢在不比丘言
我持隨身居士言汝等自愛衣鉢不愛佛
物僧物諸比丘不知當云何是事白佛佛言
若賊世怖畏時聽擔去後還著本處
更有賊世諸比丘取自衣鉢及佛物僧物持
出去六群比丘道中逢言是僧臥具我當用
之時比丘不與便鬪諍諸比丘不知當云何
是事白佛佛言擔去者應用餘不應索
諸比丘持塔物僧物著空地自著衣持鉢乞
食來還失是物去佛言行乞食時擔佛物僧
物自持衣鉢擔荷不好佛言乞食時聽以物
著衣裹
是比丘持佛物僧物著空地上厠出失衣物
白佛佛言護是物欲使不失當寄人若著
屏處憍薩羅國一住處檀越爲比丘僧施衣
是中比丘僧不在是事白佛佛言現在三比
丘應分二比丘亦應分一比丘心生口言受
沙彌若三若二應分一人心生口言應受
憍薩羅國一住處檀越爲比丘尼僧施諸衣
物是中比丘尼僧不在是事白佛佛言現
前三比丘尼應分二比丘尼亦應分一比丘
尼心生口言應受三式叉摩尼二式叉摩尼
應分一式叉摩尼心生口言應受三沙彌尼
二沙彌尼應分一沙彌尼若心生口言應受
憍薩羅國一住處檀越爲比丘僧施衣物比
丘僧不在是事白佛佛言現在三比丘二比
丘應分一比丘心生口言應受三沙彌二沙
彌應分一沙彌心生口言應受若時都無比
丘無沙彌是事白佛佛言是物比丘尼僧應
分若時亦無比丘尼僧三比丘尼二比丘尼
應分一比丘尼心生口言應受三式叉摩尼
二式叉摩尼應分一式叉摩尼心生口言應
受三沙彌尼二沙彌尼應分一沙彌尼心生
口言應受
憍薩羅國一住處檀越爲比丘尼僧施衣物
是中無比丘尼僧白佛佛言現在三比丘尼
二比丘尼應分一比丘尼心生口言應受三
式叉摩尼二式叉摩尼應分一式叉摩尼心
生口言應受三沙彌尼二沙彌尼應分一沙
彌尼心生口言應受若時都無比丘尼又無
式叉摩尼沙彌尼爾時比丘僧應分乃至沙
彌亦如是
憍薩羅國一住處檀越爲二部僧施衣物比
丘僧不在佛言比丘尼僧應分比丘尼僧亦
不在佛言三比丘二比丘應分一比丘若心
生口言應受三比丘尼二比丘尼應分一比
丘尼心生口言應受三式叉摩尼二式叉摩
尼應分一式叉摩尼若心生口言應受三沙
彌二沙彌應分一沙彌心生口言應受三沙
彌尼二沙彌尼應分一沙彌尼若心生口言
應受
佛在舍婆提有一居士請佛及僧明日食佛
默然受居士知佛默然受已從座起頭面禮
佛足遶竟還歸是夜辦種種飮食早起敷床
座遣使白佛食具已辦唯聖知時僧著衣
持鉢入居士舍佛住精舍迎食分是居士見
衆坐定自行澡水上座中座多美飮食下座
及沙彌與六十日稻飯胡麻滓合菜煮與諸
居士與衆僧多美飮食竟自行澡水取小座
具僧前坐聽説法上座舍利弗説法竟從座
出去是時羅睺羅作沙彌食後行到佛所頭
面禮佛足一面立諸佛常法比丘食後如是
勞問多美飮食飽滿不爾時佛問羅睺羅
僧飮食飽滿足不羅睺羅言得者足不得者
不足佛問何以作是語羅睺羅言世尊諸
居士與上座中座多美飮食飽滿下座及沙
彌與六十日稻飯胡麻滓合菜煮是時羅睺
羅羸痩少氣力佛知故問羅睺羅汝何以羸
痩少氣力羅睺羅即説偈言
　　　　食胡麻油大得力　有食酥者得淨色　　　　
　　　　胡麻滓菜無色力　佛天中天自當知
佛知故問羅睺羅是僧中誰作上座答和
上舍利弗佛言比丘舍利弗不淨食長老舍
利弗聞今日世尊呵言比丘舍利弗不淨食
聞竟吐食出盡壽斷一切請食及僧布施常
受乞食法諸大貴人居士欲作僧食欲得
舍利弗入舍白佛願佛勅舍利弗還受請佛
告諸人汝等莫求舍利弗使受請舍利弗性
若受必受若棄必棄舍利弗非適今世有是
性乃前過去亦有是性若受必受若棄必棄
汝等今聽爾時世尊廣説本生因縁過去世
時有一國王爲毒蛇所螫能治毒師作舍伽
羅呪將毒蛇來先作大火語蛇言汝寧入火
耶寧還嗽毒毒蛇思惟唾竟云何爲命故
復嗽已吐不可還噉我寧入火死如是思
惟竟投身火中佛語諸人蛇者今舍利弗是
此人過去世若受必受若棄必棄今亦如是
是時佛種種因縁呵舍利弗竟告諸比丘從
今日應行上座法云何應行若聞揵搥聲若
時到聲應疾往坐處坐觀中座比丘下座比
丘或有坐不應法者若坐不應法者應示
是比丘若不覺應彈指彈指不覺應語比
座安祥語若上座施主與僧食時不應先
食待得遍聞等供聲乃食一切僧應隨上座
法行
佛在王舍城王舍城中有居士名尸利仇
多大富多錢財有大徳力是外道婆羅門弟
子此人疑沙門瞿曇有一切智不行到佛所
問訊佛竟一面坐佛爲尸利仇多説法示教
利喜是應行是不應行種種因縁説法已默
然居士尸利仇多聞法已叉手向佛白佛言
沙門瞿曇明日我舍食憐愍故以彼應度故
佛默然受請時尸利仇多見佛默然受從座
起爲佛作禮遶佛三匝而還到舍於外門間
作大火坑令火無烟無焔以沙覆上如是心
生口言若沙門瞿曇是一切智人當知是事
若非一切智人沙門瞿曇并諸弟子當墮此
坑中即入舍敷不織坐床上敷白㲲如是心
生口言若是一切智人當知是事非一切智
人并弟子當墮尸利仇多以毒和飮食心
生口言若是一切智人當知是事非一切
智人當中毒死早起遣使白佛飮食已辦佛
自知時爾時佛語阿難令僧諸比丘皆不得
先佛前行一切應在佛後阿難受教令諸
比丘皆不得先佛前行一切應在佛後令
僧竟是時佛著衣持鉢在前行諸比丘從佛
後佛入尸利仇多舍佛變火坑作蓮華池
滿中清淨水既甘而冷水中有赤白種種色
蓮華遍覆水上時佛與僧皆行廣葉蓮華
上告尸利仇多汝居士當除心中疑我實一
切智人佛作是語竟入舍上不織床變令成
織告尸利仇多汝居士當除心中疑我實一
切智人是尸利仇多見二神力信心即生清
淨恭敬尊重於佛是時尸利仇多歡喜叉手
白佛言食中有毒僧或得病願佛小待更
作飮食佛言居士但施此食僧不得病佛
告阿難僧中令未唱等供一不得食阿難受
教即僧中令大徳僧佛約勅未唱等供一
不得食是時佛如是呪願婬欲瞋恚愚癡是
世界中毒佛有實法除一切毒解除捨已一
切諸佛無毒以是實語故毒皆得除佛作是
語食即淨無毒是時居士尸利仇多從座起
行澡水手自斟酌多美飮食飽滿多美飮食
飽滿與竟洗手攝鉢尸利仇多取小座具
於佛前欲聽法佛隨意説甚深淨妙法尸利
仇多即於坐處得諸法法眼淨如是尸利仇
多得法見法知法善法淨法心除疑悔不信
他法得不隨他語佛法中得無畏力從座起
頭面禮佛足大徳我從今日歸依佛歸依法
歸依僧持五戒爲優婆塞佛爲尸利仇多更
多説法示教利喜佛從座起而還以是因
縁故會僧會僧已告諸比丘從今日不得在
佛前行不得和上阿闍梨一切上座前行從
今日未唱等供不得食若食得突吉羅罪」
憍薩羅國一住處二部僧得衣物比丘多比
丘尼少比丘言我取二分汝取一分比丘
尼言中半分諸比丘不知當云何白佛佛
言比丘比丘尼等分式叉摩尼沙彌沙彌尼
四分與第四分
佛在王舍城有居士名婆提爲佛及僧作
房舍極好莊嚴多備飮食多比丘會千二
百五十便有居士爲大衆布施衣物是居
士言佛聽於衆中大聲唱是事白佛佛言
聽布施時於衆中大聲唱比丘平地立唱衆
多不聞是事白佛佛言聽座上立唱立唱
亦不聞高處立唱亦見亦聞更有居士見
大衆集布施衣物作是言佛若聽我衣摩羅
鞞訶羅施佛言聽摩羅鞞訶羅施衆人言
佛若聽我人捉衣角去曳土中或脚躡上是
事白佛佛言聽著繩上繋兩頭各一人捉中
央故曳泥土中是事白佛佛言聽作木叉
擎時小兒男女擎木叉道中見人作伎樂飮
食嬉戲捨衣繩著一面走往看失衣物佛
言若六歳以下至無歳及式叉摩尼沙彌沙
彌尼爲五衆擔衣居士更言佛聽持香鑪在
前白佛佛言聽時衆默然行諸外道人嫉
妬言是沙門釋子如擔死人出無異居士言
佛若聽我如世俗法作唱伎樂去佛言聽有
一居士見大衆集多施衣物居士言佛若聽
處處唱讃佛言聽無人受是衣物佛言聽先
作羯磨使一人受無人守佛言聽作羯磨使
一人守比丘無五法不應作羯磨受衣物何
等五不知得不知不得不知受得物不知
價不知數若著不知憶念處比丘有五法應
作羯磨受衣知得知受得物知價知數若
著憶念處
憍薩羅國一住處二部僧得衣物比丘尼言
佛聽我布施物各著一處佛言聽諸比丘尼
無人布施衣物飮食臥具隨病藥或有人少
多與餘人輕笑言愛念婦故與諸比丘尼白
佛言聽我施物還著一處佛言聽無人分是
衣物佛言知分物人應作羯磨無五法是
比丘不應羯磨作分衣人何等五不知相不
知衣色不知衣價不知數若與若不與不憶
念比丘有五法應作分衣人知衣相知衣
色知衣價知數與不與憶念諸比丘尼分衣
時讃歎是好是不好亂衆佛言分衣時不應
讃歎亂衆故應默然受衣分
佛在舍婆提爾時祇洹有人爲新房舍因縁
故作飮食多比丘會千二百五十諸比丘
亂入亂坐亂食無有次第或有比丘先食入
或有比丘食時入或有比丘食後入是事白
佛佛言應唱時到雖唱時到遠處不聞是事
白佛佛言應打揵搥雖打遠處不聞佛言
應打鼓平地打鼓遠處不聞佛言應立埵
上打亦不聞佛言應高處立打亦見亦聞
或時無有看食人食未辦未熟雖時到食不
好或時有看食人食辦食熟時到食好是事
白佛佛言看食人應僧中作羯磨
憍薩羅國一住處二部僧得衣物比丘少比
丘尼多比丘言是衣物作中半半與比丘僧
半與比丘尼僧比丘尼言我本衆少諸比丘
取二分我等取一分今日多何以與半分是
事白佛佛言比丘比丘尼應等分式叉摩尼
沙彌沙彌尼四分與第四一分
有時檀越施僧食在空露地盤上有殘餅
篋中有殘飯木瓫器中有羹諸外道異學嫉
妬持酒糟著諸飯羹中如是思惟是食不淨
使出家人不得食諸比丘不知當云何便白
佛佛言若可却者却餘可食之若諸比丘
共沙彌傳鉢食比丘轉食與沙彌沙彌食轉
與比丘比丘洗手更從沙彌受意中疑此或
不淨食便白佛佛言若一心實與沙彌鉢食
是爲淨諸沙彌持器瓫筐盔杓行食時比丘
爲沙彌受食分若沙彌行食比丘爲受比
丘心疑將非觸食不知云何是事白佛佛
言比丘受觸無所犯諸比丘食竟以食不淨
鉢與沙彌白衣沙彌白衣洗鉢竟還著諸瓫
筐器中諸比丘思惟是或不淨佛言一心與
淨人鉢是爲淨諸比丘有檀越施食在空地
諸比丘食竟捨諸食器去風雨汚泥不淨佛
言器物淨洗應著覆處諸比丘二三用澡豆
膩故不盡木刮却膩與澡豆淨洗取水極
遠諸居士以水布施居士言知水極遠何以
大用水諸比丘不知當云何佛言若一心
二三遍與澡豆淨洗是事應淨時有潢水
僧取用是中有象馬驢牛羊猪狗皆入中飮
屎尿不淨樹葉華菓皆墮水中爛臭不淨是
事白佛佛言水中不淨者可却便却餘水應
飮諸比丘白佛水濁醎應得飮不佛言先疑
不淨不應飮若先不疑應飮
憍薩羅國有一住處僧得衣物施非一切處
在羯磨比丘不知當云何便白佛佛言是
衣物應作二分如是言是分屬上座是分屬
下座如是言是分屬下座是分屬上座作
竟即應羯磨竟異比丘來不欲與不應與
若不作如上法不應受若受得突吉羅罪若
不如是作出界得突吉羅罪亦應共異比丘
分是衣物中應作價數如是分我應取餘殘
屬汝我如是分我應受若作如上法應羯
磨竟異比丘來不欲與不應與若不如是
作應與餘比丘分若不如上法不應受出
界得突吉羅罪若一比丘言取是衣中一衣
言我分足餘殘屬汝等如是作應羯磨法竟
餘法如上是衣物應與一比丘作羯磨云何
應與一心會僧應一比丘衆中唱大徳僧聽
是衣物是住處現前僧應分若僧時到僧忍
聽比丘某甲僧羯磨與如是白白四羯磨僧
某甲比丘羯磨與衣物竟僧忍默然故是事
如是持是比丘受衣竟不肯還歸作是言何
處善法善言善施法與都是僧中我何以還
歸諸比丘不知當云何便白佛佛言清淨故
與如是言是比丘還歸便好不歸應強奪是
比丘應教突吉羅罪懺悔
優波離問佛佛聽諸比丘所著衣覆身衣拭
身巾拭脚巾拭面巾僧祇枝泥洹僧是衣名
何等佛言名波迦羅晋言助
身衣也
優波離問是衣云何受答言是衣如是言
是波迦羅衣我受用故何等人邊應受佛
言五衆邊應受
優波離問佛上座比丘不聰明作非法遮如
是成遮不佛言不成復問持戒作非法非善
遮如是成遮不佛言不成
優波離問佛如佛所説遮如法羯磨不成遮
羯磨一切不成遮耶佛言不也優波離或有
沙彌受具戒時心悔不用受具戒作是言
我不用受具戒是言成遮沙彌尼受六法作
式叉摩尼作是言我不用受六法是言成遮
式叉摩尼受具戒時作是言我不用受具戒
是言成遮若比丘有僧伽婆尸沙罪與作波
利婆沙摩那埵本日治作阿浮呵那羯磨是
比丘言莫作我不用是言成遮若比丘十四
人應僧中羯磨作是言我不用是言成遮優
波離問有比丘被擯欲懺悔懺悔時下意隨
僧法界外得作羯磨解擯不佛言不得作解
擯者得罪
優波離問佛佛餘處説有二因縁知破僧 一
僧中唱二受籌有賊住僧中唱行籌是名破
僧不佛言不破與學沙彌僧中唱行籌是
名破僧不佛言不破優波離問四人本白
衣衆中唱行籌破僧不佛言不破數滿一
比丘男根轉爲女破僧不佛言不破
優波離問若草敷座若長床得共未受具戒
人坐不佛言可坐得共黄門坐不佛言不
可與學沙彌可共坐不佛言可坐二與學沙
彌可共坐不佛言不可
優波離問佛幾許爲長床坐處佛言極小
床容四人坐處是名爲長床
有居士於祇洹中作房舍是房舍中比丘著
衣持鉢入舍婆提城乞食居士見問汝何以
乞食比丘言不能得食故居士言長老可
還我當爲長老送食言已便送比丘問是食
與誰使人言是食與僧比丘即將使人持
食著僧食處是比丘明日更著衣持鉢入舍
婆提乞食居士見復問長老何以乞食比丘
言無食故乞居士言我昨日送食何以不
噉比丘言汝所送食我問使人是食與誰
使人言與僧我即持著僧食處是故不食居
士言我不爲一切僧送食爲住我房中僧送
食比丘不知當云何便白佛佛言若施主供
養物爲住房舍中僧住房舍比丘應取
有一居士於祇洹中作房是居士過數日到
祇洹中欲聽法入所作房日暮打揵槌欲聽
法諸比丘闇中坐説法居士言大徳然燈比
丘言無蘇油居士言我與大徳遣人送即
送比丘言與誰使人言與僧比丘即將使
人持蘇油著僧然燈處用居士餘時到祇洹
入自所作房欲聽法如本日暮打揵槌僧闇
中坐説法居士言大徳然燈比丘言無蘇油
居士言我前與送何以不然比丘言汝送與
僧我便將使人持蘇油著一切僧然燈處居
士言我不與一切僧送蘇油爲住房比丘送
比丘不知當云何便白佛佛言若是供養物
爲住房中比丘是物住房比丘應用應分取
塗脚蘇油革屣衣鉢菓藥亦如是佛言若
檀越言大徳於中幾時住隨大徳所用聽用
若言是物屬汝聽擔出去得持去諸比丘僧
臥具不著覆身衣便取用僧臥具弊失色不
好垢臭有虱是事白佛佛言從今日僧臥
具不聽比丘不著覆身衣便取用若用得突
吉羅罪
諸比丘不知長幾許作覆身衣佛言極下乃
至能覆身三分何等三胸腰膝諸比丘不護
惜用僧臥具餘比丘以是事白佛佛言僧臥
具不得不護惜用若不護用得突吉羅罪五
事不護惜何等五水日塵垢揩突是爲五
不護惜諸比丘用僧臥具雨中立臥具失色
染汁流出是事白佛佛言從今日不得著僧
物雨中立若立得突吉羅罪比丘用僧臥具
向火炙身是衣烟臭色弊減損脆爛襵皺
佛言著僧臥具不應向火炙身若炙得突吉
羅罪若被著脊上向火炙身無罪比丘著僧
臥具入大小便處入洗大小便處入浴室
是衣臥具失色垢臭生虱佛言從今日不得
著僧臥具衣入大小便處及洗大小便處入浴
室若著入得突吉羅罪六群比丘欲剃髮
一小比丘剃未竟未著袈裟六群比丘驅小
比丘去汝小佛言剃髮時小比丘有少許髮
在不應驅去若驅去得突吉羅罪僧剃刀鑷
剪爪刀子諸比丘已磨利欲用六群比丘來
驅去我上座汝小與我用諸比丘不與鬪
諍罵詈佛言不應與若有先受磨利者
用竟後應與他六群比丘見諸小比丘入大
小便處入洗大小便處入驅去言我上座汝
小令諸無病者得病病者増劇佛言大小便
處洗大小便處後入者不應驅先入者出若
驅得突吉羅罪六群比丘浴室中語餘比丘
汝起去我是上座汝小佛言浴室中上座不
應驅下座去待出時若驅得突吉羅罪
佛在舍婆提時長老阿難在多衆中説法
有第一上座來阿難教起第二第三亦如是
起是衆散去皆不一心諸白衣言大徳此中
無小食亦無中食上座來何以起使衆散去
破聽法衆若上座欲上座處坐何以不先入
是阿難説法不知初不知後不知次第不知
因縁爲誰故説是事白佛佛言從今日説法
時聽法時上座來不應起上座亦不應驅下
座起若自起若驅他起倶得突吉羅罪佛言
若和上阿闍梨來恭敬故起不應語餘人起
若語餘人起得突吉羅罪從今日麁𭠷長
繩床上聽三人共坐若三歳中間得共坐四
歳不得共坐細𭠷繩床上聽二人共坐獨坐
床上聽一人坐有僧釜鑊瓫諸比丘用煮染
汁竟著餘處持衣著染汁中六群比丘來語
餘比丘與我釜瓫瓶我上座汝小我欲用
持染汁瀉著一物中竟復瀉著一物中染
汁漸少衣色變黒諸比丘不與鬪諍罵詈
是事白佛佛言不應與比丘若先取用竟
後應與上座染汁殘少許在上座來索不欲
與佛言若少許殘可却著餘處者應與諸
比丘取僧園中樹木用煮飯煮羹煮肉煮湯
煮藥煮染舊比丘不喜如是言我等經營種
樹木勤苦汝等客比丘不語我默然取燒佛
言應語舊比丘佛言從今日僧園中樹華
應取用供養佛塔及阿羅漢塔若有淨人應
使取菓噉樹上大木四方僧應用作梁椽樹
皮枝葉諸比丘自在用
佛在舍婆提給孤獨作祇洹竟種種莊嚴四
事供養與僧諸比丘不受言佛未聽我等受
如是莊嚴房舍是事白佛佛言聽受清淨房
舍六群比丘驅坐禪比丘汝起我上座汝小
是事白佛佛言坐禪時不應計大小不應驅
去若驅去得突吉羅罪
諸比丘用僧水洗脚六群比丘驅去汝小我
上座是事白佛佛言洗脚時不應計大小驅
去若驅得突吉羅罪諸比丘促僧拭脚物
浣捩曬欲拭複羅革屣六群比丘言汝起
去我上座汝小取拭脚物來我用諸比丘不
與鬪諍罵詈是事白佛佛言不應與若前
人用竟應與
有一住處舊比丘屬塔物自貸用是比丘死
諸比丘不知當云何是事白佛佛言衣鉢物
還計直輸塔餘殘僧應分一住處一比丘衣
鉢物爲塔用是比丘死諸比丘不知當云何
是事白佛佛言塔物計直還取現前僧應分
一住處一比丘貸取四方僧物私用是比丘
死諸比丘不知當云何是事白佛佛言財物
還計直輸四方僧餘殘現前僧應分
一住處一比丘衣鉢物貸四方僧用是比丘
死諸比丘不知當云何是事白佛佛言衣
鉢物四方僧物計直還現前僧應分客比丘
舊比丘亦如是
一比丘衣鉢寄居士居士失去是比丘往居
士邊索居士言失比丘言汝自失我不失若
失汝自償諸比丘是事白佛佛言若好看失
不應償若不好看失應償
有賈客寄比丘衣物比丘失去是賈客往比
丘邊索比丘言失去賈客言汝自失我不
失若失汝自償諸比丘是事白佛佛言若得
自在不應償若不得自在應償
有居士祇洹中作房舍竟設飯食衆多比丘
千二百五十是時四方國土不知法人皆來
會有布施諸比丘者諸比丘呪願時讃佛言
佛大力大徳讃法大徳大力讃僧大徳大力
讃大徳舍利弗目揵連阿那律難提金毘羅
如是三寶無數無量阿僧祇是中或有人持
佛名字或人持法名字或人持僧名字或人
持舍利弗目揵連阿那律難提金毘羅名字
或人持無數無量阿僧祇名字是大衆會不
久各還散去是人輩各還田舍聚落餘時諸
比丘出諸國田舍乞有持佛名字者言佛來
與布施持法名字者言法來與布施持僧名
字者言僧來與布施持舍利弗名字者言舍
利弗來與布施持目連阿那律難提金毘羅
無數無量阿僧祇如是等名字者言無數無
量阿僧祇來與無數無量阿僧祇布施諸比
丘不受是食是事白佛佛言是邊國人不知
爲是比丘故與食而名與佛法僧舍利弗無
數無量阿僧祇飮食自在應受
有比丘病餘住處有親親比丘來問訊病比
丘語坐坐已問訊客比丘小住便起欲去病
比丘言何以去答我不持衣鉢來病比丘言
我與汝衣即與客比丘一處宿明日擔此衣
去病比丘見言我衣莫擔去客比丘言是衣
實與我病比丘言非常與汝受故與汝客比
丘言是實常與病比丘不知當云何便白佛
佛言是非實與清淨故與是比丘應還歸
衣軟語歸好不歸強奪取教受突吉羅罪
懺佛在祇洹精舍住時火災漸次來燒祇
洹是時佛呪願言我一切漏盡眞阿羅呵得
佛道是實語故火即滅諸比丘持僧臥具出
著一處火滅後不知此諸臥具本屬何房舍
是事白佛佛言應作幟作幟故不可分別
應更作異相作異相故不可知應作輪應作
券文應作徳字如是作故不識佛言應作
字是物某甲某甲居士所布施屬某甲某甲
房舍是臥具物雖知有所屬復不知是物爲
屬何重閣何者屬上閣何者屬中閣何者屬
下閣佛言應了了上作字是屬上是屬中是
屬下給孤獨居士作樓施僧僧不受是事白
佛佛言聽受樓給孤獨居士施僧褥僧不
受白佛佛言聽受褥居士白佛願聽我
縷文氍毺施僧佛言除作女像餘盡聽」
給孤獨居士作五百獨座漆畫床并褥施僧
僧不受言佛未聽我等畜如是上好獨坐床
是事白佛佛言聽受如是淨上好獨坐床
佛在舍婆提居士給孤獨死以是故祇陀
槃那破壞無人治諸比丘是事白佛佛言應
作羯磨如七法衣法中説佛在舍婆提諸人
親里死以白㲲裹棄著死人處如是思惟
是人死用是㲲爲持布施僧可得福徳思
惟竟即持白㲲詣祇洹布施諸比丘諸比
丘不受言佛未聽我等受棄死人處衣物是
事白佛佛言聽受
有一貧窮人死以衣裹棄死人處如是思惟
是死人用是衣爲當布施僧可得福徳思惟
竟即持詣祇洹布施諸比丘諸比丘不受言
此衣無主當從誰受是事白佛佛言無餘人
法應受彼人親里死如是思惟更用異衣裹
異衣裹不淨還從比丘索本衣裹送著棄死
人處諸親里往到比丘所索本衣諸比丘不
與是事白佛佛言應與親里裹死人如是
思惟是衣不吉裹二死人誰當受者并死人
棄棄竟還去是衣即失諸比丘還從彼人索
答言已失以是事白佛佛言出來軟語索
得好不得法應強索
有一比丘賒酤酒未償便死酒主從諸比丘
責酒價諸比丘答此比丘在時何以不責酒
主言償我酒價不償者出汝惡名聲釋種沙
門飮酒不肯償價諸比丘不知當云何以是
事白佛佛言是比丘有衣鉢物應用償若主
無物應取僧物與償何以故恐出諸比丘惡
名聲故
佛在舍婆提舍婆提諸賈客欲發去是估客
道中空澤畏處有極好精舍估客入精舍中
見諸比丘默然坐不眠不睡坐禪入深禪定
是估客見諸比丘心生厚信清淨語諸子弟
汝看少多有飮食者取來布施是好比丘子
弟答更無餘食有少葡萄估客言隨少多
與若不布施無福徳即以葡萄施諸比丘
諸比丘各各分人得五枚諸比丘各各覓淨
人或得或不得不知當云何以是事白佛佛
言都合諸葡萄一處火淨應食
佛在阿羅毘國諸上座比丘初夜坐禪中夜
各各還房宿道中諸惡蟲怖師子怖虎豹豺
羆怖以是事白佛佛言從今日聽然炬行末
利夫人詣祇洹欲聽法諸比丘闇冥中説法
末利夫人言大徳然燈諸比丘答無蘇油夫
人言我當送後日即送諸比丘即然燈著
地不大明末利夫人即與燈樹諸比丘言
佛未聽我等受燈樹諸比丘不知當云何是
事白佛佛言從今日聽受燈樹
佛在王舍城六群比丘以不淨脂用師子虎
豹豺羆脂塗脚已到他象馬牛羊驢厩中是
畜生等聞脂臭皆拽頓䩭靽驚走諸人問
畜生何以驚走六群比丘言我有大威徳神
力是故驚走諸居士瞋呵罵言沙門釋子自
稱善好有徳似如獵師用惡獸脂塗脚使
畜生驚怖散走而言我有大神力威徳諸比
丘少欲知足聞是事心不喜是事白佛佛言
從今日諸惡獸脂不應用塗脚若用得突
吉羅罪佛在舍婆提波斯匿王詣祇洹欲聽
法其日布薩説戒諸比丘言大王汝出我
等欲作法事王言我欲聽法事諸比丘言佛
未聽我等未受大戒人前説戒法事是王必
欲得聽諸比丘不知當云何是事白佛佛言
從今日聽在波斯匿王等諸王前説戒大臣
兵吏遣去時波斯匿王得心清淨
有一人大有諸地布施諸比丘諸比丘不受
以是事白佛佛言從今日聽衆僧受用作園
林別房房舍經行處受用五比丘著五三肘
衣入聚落乞食是衣曳地脚躡土汚風吹露
身以是事白佛佛言從今日聽諸比丘受泥
洹僧著入聚落泥洹僧長四肘廣二肘阿羅
毘國諸比丘日日檐石土墼㼾甎泥土治佛
塔精舍衣不淨垢汚行乞食諸居士瞋呵罵
沙門釋子自言善好有徳諸外道婆羅門尚
著淨衣來乞食是釋子今著作垢衣來乞食
如作胡麻油人如土作人諸比丘以是事
白佛佛言從今日若作時聽著内小泥洹
僧
佛在迦毘羅衞國諸貴釋子出家戲笑露胸
行乞食婆羅門言諸釋子自言善好有徳今
戲笑露胸乞食使衆人見以是事白佛佛言
從今日聽著僧祇枝用覆胸入聚落乞食諸
比丘早起入聚落乞食得食著一面待時當
食是時大風雨塵土入鉢食中諸比丘心悔
言是食更受日時到求淨人不可得諸比丘
不得淨人日時欲過是事白佛佛言從今日
聽五塵不受應食米塵穀塵水塵衣塵風塵
是爲五塵
憍薩羅國諸比丘得甘蔗作分諸上座得多
無齒中座下座及沙彌得少齒利噉即盡眼
看上座欲更得以是事白佛佛言從今日飮
食時應等分
憍薩羅國衆多比丘夏安居諸居士等見衆
多比丘便欲次第請食若自減食分布施比
丘或半月食或一月食諸比丘受食竟自恣
已夏後月分衣物分食分竟各各自出去
餘比丘憍薩羅遊行欲至舍婆提到住處非
時大雨墮諸比丘問是中有檀越能與食不
有比丘言無問有僧食不答本有僧食夏後
月安居竟分衣物分食分已各自去諸比丘
少欲知足聞是事心不喜呵責諸比丘言何
以名比丘僧食物夏安居竟各自分去諸比
丘種種因縁呵竟以是事白佛佛言從今日
僧食不應分若分得突吉羅罪從今日聽樹
下安居時若有好樹讓上座如樹下露地亦
如是有事應羯磨十四人
佛在婆伽國國中有貴人子名滿提請佛及
僧明日於舍食佛及僧默然受請滿提知佛
受請爲佛作禮繞三匝還歸是夜辦種種飮
食布坐處遣使白佛食具已辦唯佛知時佛
與比丘僧前後圍繞倶入滿提舍佛在僧中
敷座處坐滿提子弟不信佛法僧皆是婆羅
門邊國人下食時不疾與少與不一心與與
時觸比丘手比丘語言高擧手莫觸我手子
弟言我非白癩非旃陀羅汝等何以惡我諸
比丘不知當云何是事白佛佛言若不輕與
得受若輕故觸手不應受
憍薩羅國一住處一比丘死是死比丘以
衣鉢物寄比丘尼精舍諸比丘言我等應分
比丘尼言我等應分比丘不知云何以是事
白佛佛言若比丘死前寄比丘尼衣鉢物現
前比丘僧應分
憍薩羅國一住處比丘尼死是死比丘尼以
衣鉢物寄比丘精舍諸比丘尼言我等應分
比丘言我等應分比丘尼不知云何以是事
白佛佛言若比丘尼死前寄比丘衣鉢物現
前比丘尼僧應分
佛在舍婆提釋子跋難陀死衣鉢直三十萬
兩金憍薩羅國王波斯匿言是人無兒子
故是物應屬我佛遣使語波斯匿王言大王
王賜城邑聚落人禀頗少多與跋難陀禀分
不王言不與佛言誰力故令得生活是應
分僧力故今應取王聞好教便止諸刹利輩
言是比丘與我同姓同生同是刹利種是衣
鉢物應屬我等佛遣使語刹帝利言汝等作
國事大事官事頗問跋難陀不答不問跋難
陀不在時汝作官事頗待跋難陀不答言不
待佛言跋難陀共僧羯磨跋難陀不在時僧
不羯磨是衣鉢物應屬僧諸刹利聞是好教
便止諸親族中表内外皆言是跋難陀是我
伯叔父舅外甥兄子是衣鉢物應屬我等
佛遣使語言汝等嫁女娶婦會同取與錢財
頗待跋難陀與分不答言不佛言諸與跋難
陀衣食分者應得是衣分跋難陀僧與食故
是衣鉢物應屬僧諸親族聞是好教便止跋
難陀衣鉢物寄在餘處是跋難陀於餘處死
寄物處諸比丘言是衣鉢物我等應分死處
諸比丘言是衣鉢物我等應分以是事白佛
佛言是諸衣鉢物在界内現前僧應分跋難
陀衣鉢物處處出息與人應異處死異處人
負其債死後負債處諸比丘言是物我等應
分死處諸比丘言是物我等應分佛言負債
處界内彼比丘應分跋難陀衣鉢物保任出
息餘處死餘處出息餘處保任死處諸比丘
言是衣鉢物應屬我等出息處諸比丘言是
衣鉢物應屬我等保任處諸比丘言是衣鉢
物應屬我等佛言保任處界内現前僧應分
跋難陀衣鉢出息質物跋難陀異處死質物
復在異處取錢人亦在異處死處諸比丘言
是財物應屬我等質物處諸比丘言是財物
應屬我等取錢處諸比丘言是財物應屬我
等佛言質物處界内現前比丘應分跋難
陀衣鉢財物與他作券出息跋難陀異處死
取錢者在異處作券人亦在異處死處諸比
丘言是物應屬我等取錢處諸比丘言是物
應屬我等有手執券處諸比丘言是物應屬
我等諸比丘不知當云何以是事白佛佛言
有手執券處界内現前比丘應分若手執券
若質物是二無異佛在舍婆提牟羅破求那
比丘死是衣鉢物本寄長老阿難牟羅破求
那在異處死長老阿難在異處所寄衣鉢物
在異處死處諸比丘言是衣鉢物應屬我等
長老阿難所住處諸比丘言是衣鉢物應屬
我等寄衣鉢物處諸比丘言是衣鉢物應屬
我等諸比丘不知當云何以是事白佛佛言
阿難所在處界内現前比丘應分
十誦律卷第六十一
